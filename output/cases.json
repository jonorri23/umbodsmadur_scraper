[
  {
    "title": "Bréf UA F153/2024",
    "originalUrl": "https://www.umbodsmadur.is/alit-og-bref/mal/nr/11111/skoda/mal/",
    "type": "Bréf",
    "abstract": "Umboðsmaður tók málshraða við meðferð kvörtunarmála hjá Persónuvernd til athugunar að eigin frumkvæði í kjölfar kvartana og ábendinga um tafir við afgreiðslu mála hjá stofnuninni.\n\nMeð vísan til skýringa Persónuverndar og upplýsinga um að í kjölfar gildistöku laga nr. 16/2023, sem veittu stofnuninni heimild til að ákveða hvort kvörtun gæfi nægar ástæður til rannsóknar, hefði horft til betri vegar varðandi málsmeðferðartíma kvartana hjá stofnuninni ákvað umboðsmaður að láta athugun sinni lokið.\n\nUmboðsmaður tók þó fram að áfram yrði fylgst með málsmeðferðartíma kvartana hjá Persónuvernd og yrði hann tekinn til athugunar á nýjan leik ef tilefni þætti til.\n\nUmboðsmaður lauk málinu með bréfi 19. desember 2025.",
    "content": [
      {
        "index": 0,
        "paragraphText": "Hér með tilkynnist að umboðsmaður Alþingis hefur lokið athugun sinni á málsmeðferðartíma kvartana hjá Persónuvernd. Ástæðu þess að umboðsmaður hóf athugunina má rekja til kvartana og ábendinga sem borist höfðu vegna tafa við afgreiðslu mála hjá stofnuninni."
      },
      {
        "index": 1,
        "paragraphText": "Af þessu tilefni var Persónuvernd ritað bréf 30. september 2024 þar sem óskað var annars vegar upplýsinga um hve margar kvartanir hefðu borist frá 2021 og hins vegar um fjölda þeirra kvartana sem afgreiddar hefðu verið á sama tímabili. Jafnframt var óskað upplýsinga um meðalafgreiðslutíma á umræddu tímabili auk upplýsinga um heildarfjölda kvörtunarmála sem ólokið væri hjá stofnuninni og hvenær þau hefðu borist. Loks var óskað upplýsinga um verklag stofnunarinnar, um ástæður tafa við meðferð mála hjá henni og hvort þá tiltölulega nýlega samþykkt lög nr. 16/2023, um breytingu á lögum um persónuvernd og vinnslu persónuupplýsinga, nr. 90/2018 (málsmeðferð), sem veittu stofnuninni heimild til að ákveða hvort kvörtun gæfi nægar ástæður til rannsóknar, hefðu haft áhrif á málsmeðferðartíma kvartana."
      },
      {
        "index": 2,
        "paragraphText": "Svar Persónuverndar barst 21. október 2024. Í því var gerð grein fyrir tölfræði um verkefni stofnunarinnar og almennu verklagi við afgreiðslu kvartana lýst. Jafnframt var greint frá orsökum tafa á meðferð mála og breytingum í starfsemi stofnunarinnar sem ætlað sé að stuðla að umbótum á því sviði. Loks var gerð grein fyrir áhrifum áðurlýstra breytinga á lagaumhverfi stofnunarinnar en þar kom meðal annars fram að meðalafgreiðslutími kvartana hefði styst verulega eftir gildistöku laga nr. 16/2023."
      },
      {
        "index": 3,
        "paragraphText": "Tilgreind atriði í svari Persónuverndar til umboðsmanns gáfu tilefni til þess að óska frekari skýringa og var það gert með bréfi 30. apríl sl. Nánar tiltekið var þess óskað að stofnunin veitti nánari upplýsingar varðandi það að í fyrra svari hennar og verklagsreglum, sem því fylgdu hjálagðar, var vísað til þess að miðað væri við að tiltekið hlutfall kvartana færi í rannsóknarferli. Þá var jafnframt óskað nánari skýringa á forgangsröðun stofnunarinnar við meðferð kvartana."
      },
      {
        "index": 4,
        "paragraphText": "Í svari stofnunarinnar 9. maí sl. kom fram að tilvísun til þess hlutfalls kvartana sem færi í rannsóknarferli hefði verið villandi að því leyti að fjöldi kvartana hefði ekki áhrif á hve margar þeirra færu í rannsóknarferli. Tilvísun til hlutfalls þeirra kvartana sem færu í slíkt ferli hefði aðeins verið lýsing á því hve hátt hlutfall kvartana færi jafnan í slíkt ferli en hefði ekki þýðingu við mat á einstökum kvörtunum. Þá veitti stofnunin skýringar á forgangsröðun kvartana og þeim sjónarmiðum sem lögð væru til grundvallar við forgangsröðunina og leidd væru af breytingarlögum nr. 16/2023. Af svarinu verður ráðið að umrædd forgangsröðun lúti að því hvort kvörtun sé talin gefa nægar ástæður til rannsóknar en varði ekki málsmeðferðartíma einstakra kvartana."
      },
      {
        "index": 5,
        "paragraphText": "Í ljósi þeirra upplýsinga og skýringa sem fram komu í svari Persónuverndar til umboðsmanns 21. október 2024 og 9. maí sl. tel ég ekki tilefni til að halda athugun málsins áfram. Í því tilliti er einkum litið til þess að samkvæmt svörum stofnunarinnar hefur horft til betri vegar eftir gildistöku laga nr. 16/2023 að því er varðar málsmeðferðartíma kvartana. Er jafnframt horft til þess að í svari stofnunarinnar við síðara fyrirspurnarbréfi umboðsmanns kemur fram að sú forgangsröðun kvartana, sem lýst var í fyrra svari, lúti að ákvörðun um hvort kvörtun gefi nægilegt tilefni til rannsóknar en hafi ekki áhrif á málsmeðferðartíma hverrar kvörtunar."
      },
      {
        "index": 6,
        "paragraphText": "Enda þótt málshraði virðist horfa til betri vegar, líkt og að framan greinir, er þó áréttað að Persónuvernd gæti ætíð að grundvallarreglum stjórnsýsluréttarins um málshraða í störfum sínum. Umboðsmaður mun áfram fylgjast með málsmeðferðartíma kvartana hjá Persónuvernd, meðal annars með hliðsjón af kvörtunum eða ábendingum sem umboðsmanni kunna að berast þar um, og taka hann til athugunar á nýjan leik ef tilefni þykir til."
      }
    ]
  },
  {
    "title": "Bréf UA F143/2023",
    "originalUrl": "https://www.umbodsmadur.is/alit-og-bref/mal/nr/11110/skoda/mal/",
    "type": "Bréf",
    "abstract": "Umboðsmaður tók til athugunar fyrirkomulag bólusetninga barna gegn HPV að eigin frumkvæði. Tilefni athugunarinnar var kvörtun sem umboðsmanni barst vegna gjaldtöku fyrir HPV bólusetningu, að því er virtist í andstöðu við ákvæði reglugerðar um bólusetningar á Íslandi þar sem fram kom að slíkar bólusetningar skyldu vera gjaldfrjálsar fyrir þann aldurshóp sem um ræddi.\n\nMeð hliðsjón af skýringum heilbrigðisráðuneytisins og í ljósi atvika málsins ákvað umboðsmaður að ljúka athugun sinni. Í því sambandi horfði umboðsmaður til þess að í skýringum ráðuneytisins hafi verið fallist á að farið hefði verið gegn reglugerðinni í vissum tilvikum þegar gjald var tekið fyrir bólusetningu en gripið hefði verið til aðgerða í kjölfarið sem voru til þess fallnar að leiðrétta þá framkvæmd. Þá hefði heilbrigðisráðherra ákveðið að hlutast til um bólusetningu drengja að 18 ára aldri með fjárveitingu og landlæknir hafið sérstakt átak um bólusetningar sama hóps gegn HPV. Ekki varð annað ráðið en að fyrirkomulagið væri þá hið sama og gilti fyrir stúlkur.\n\nUmboðsmaður tók þó fram að áfram yrði fylgst með málefninu á grundvelli þeirra upplýsinga sem kynnu að berast og taka það til skoðunar á ný, ef tilefni þætti til.\n\nUmboðsmaður lauk málinu með bréfi 17. desember 2025.",
    "content": [
      {
        "index": 0,
        "paragraphText": "Hér með tilkynnist að athugun á gjaldtöku vegna bólusetninga barna á grunnskólaaldri gegn HPV er lokið af hálfu umboðsmanns Alþingis. Svo sem komið hefur fram í fyrri samskiptum við heilbrigðisráðuneytið var tilefni athugunar umboðsmanns kvörtun sem barst yfir gjaldtöku vegna bólusetningar barns gegn HPV. Þrátt fyrir að ekki væru uppfyllt skilyrði fyrir því að kvörtunin yrði tekin til nánari athugunar staðnæmdist umboðsmaður við að í þágildandi 2. gr. reglugerðar nr. 221/2001, um bólusetningar á Íslandi, eins og henni hafði verið breytt með reglugerð 26/2023, kom fram að börnum með lögheimili hér á landi skyldi boðin bólusetning gegn tilteknum sjúkdómum þeim að kostnaðarlausu, meðal annars gegn HPV."
      },
      {
        "index": 1,
        "paragraphText": "Í kjölfar fyrirspurnar umboðsmanns vegna málsins 12. desember 2023 var 28. sama mánaðar birt í stjórnartíðindum reglugerð nr. 1553/2023, um (6.) breytingu á reglugerð nr. 221/2001 sem tók gildi 1. janúar 2024. Í svari ráðuneytisins 4. janúar 2024 var tekið fram að þessari breytingu væri ætlað að samræma verklag og heimildir til gjaldtöku við leiðbeiningar sóttvarnalæknis um bólusetningar barna."
      },
      {
        "index": 2,
        "paragraphText": "Í fyrirspurn umboðsmanns 16. febrúar 2024 var óskað upplýsinga er lutu að meginstefnu annars vegar að þeirri framkvæmd sem hafði áður verið viðhöfð vegna bólusetninga gegn HPV og hins vegar er lutu að fyrirkomulaginu á árinu 2024. Var þá haft í huga hverjar væru ástæður þess að gjald virtist hafa verið innheimt um nokkurt skeið fyrir bólusetningarnar og hvort að ráðuneytið teldi að tilefni kynni að vera til að bregðast við þeim ástæðum. Í svari ráðuneytisins 24. maí 2024 var því lýst að við tilteknar aðstæður hefði komið upp ákveðið ósamræmi eða frávik frá þágildandi 2. gr. reglugerðar nr. 221/2001, þ.e. að gjald hefði verið innheimt fyrir bólusetningar barna gegn HPV í andstöðu við áskilnað í stjórnvaldsfyrirmælum um að þær skyldu vera gjaldfrjálsar."
      },
      {
        "index": 3,
        "paragraphText": "Ráðuneytinu var að nýju ritað bréf vegna málsins 13. nóvember 2024 þar sem þess var óskað að upplýst yrði hvort komið hefði til skoðunar að bregðast við þeim frávikum frá reglugerð nr. 221/2001 sem hefðu átt sér stað. Í ljósi tiltekinna upplýsinga sem komu fram í svari ráðuneytisins 24. maí 2024 var nánari upplýsinga einnig óskað um hugsanlegar undantekningar sem veittar væru frá þeim aldursmörkum sem komu fram í viðauka við reglugerð nr. 221/2001."
      },
      {
        "index": 4,
        "paragraphText": "Í svari ráðuneytisins 11. desember 2024 er fjallað um afstöðu þess til spurninga umboðsmanns. Þá er undir lokin tekið fram að það telji mikilvægt að hægt sé að innleiða nýjar bólusetningar eða aðra heilbrigðisþjónustu í áföngum, í samræmi við lýðheilsusjónarmið, enda marki heilbrigðisráðherra stefnu um heilbrigðisþjónustu. Ráðherra sé heimilt að grípa til nauðsynlegra ráðstafana til að framfylgja þeirri stefnu, meðal annars hvað varðar skipulag, forgangsröðun verkefna hagkvæmni, eins og að ákveða að í einhverjum tilvikum skuli þjónusta eyrnamerkt ákveðnum aldri eða hópum og stýra því með gjaldtöku eða öðru. Þá benti ráðuneytið á að í samvinnu við sóttvarnalækni yrði farið yfir gildandi reglugerðir um efnið og skoðaðar leiðir til að skýra gjaldtöku enn frekar til að tryggja samræmt verklag hjá heilsugæslustöðvum."
      },
      {
        "index": 5,
        "paragraphText": "Í frétt heilbrigðisráðuneytisins á vef Stjórnarráðsins 21. maí sl. kemur fram að heilbrigðisráðherra hafi ákveðið að veita fjármagn til HPV bólusetninga fyrir drengi upp að 18 ára aldri. Ákveðið hafi verið að bjóða óbólusettum piltum bóluefnið Gardasil 9 og sé unnið að skipulagningu átaks í bólusetningum til að þær nái til sem flestra í árgöngum 2007-2010. Þá verður ráðið af vefsvæði embættis landlæknis að nú standi yfir sérstakt átak við gjaldfrjálsar bólusetningar gegn HPV fyrir pilta í árgöngum 2007-2010 sem enga bólusetningu hafa fengið gegn HPV. Ekki verður annað ráðið en að framangreint fyrirkomulag sé hið sama og gildi fyrir stúlkur."
      },
      {
        "index": 6,
        "paragraphText": "Í ljósi þeirra fyrirætlana ráðherra sem að framan er lýst og með hliðsjón af þeim upplýsingum og skýringum sem ráðuneytið hefur veitt við athugun umboðsmanns á málinu, tel ég ekki tilefni til þess að taka framkvæmd bólusetninga barna á grunnskólaaldri gegn HPV til frekari athugunar að svo stöddu. Ég tek þó fram að ég mun áfram fylgjast með málefninu á grundvelli þeirra upplýsinga sem umboðsmanni Alþingis kunna að berast og taka til skoðunar á ný, verði talið tilefni til."
      }
    ]
  },
  {
    "title": "Bréf UA 573/2025",
    "originalUrl": "https://www.umbodsmadur.is/alit-og-bref/mal/nr/11109/skoda/mal/",
    "type": "Bréf",
    "abstract": "A leitaði til umboðsmanns Alþingis og kvartaði yfir töfum sýslumannsins á höfuðborgarsvæðinu á afgreiðslu á beiðnum hans um afhendingu gagna.\n\nAð mati umboðsmanns hafði enn ekki orðið slíkur dráttur á svörum sýslumanns við beiðnum A að tilefni væri til að aðhafast vegna kvörtunarinnar að svo stöddu.\n\nUmboðsmaður lauk málinu með bréfi 13. janúar 2026.",
    "content": [
      {
        "index": 0,
        "paragraphText": "Vísað er til kvörtunar þinnar 17. desember sl. er lýtur að því að sýslumaðurinn á höfuðborgarsvæðinu hafi ekki enn svarað beiðnum þínum um afhendingu gagna 4. og 15. nóvember sl."
      },
      {
        "index": 1,
        "paragraphText": "Í ljósi kvörtunarefnisins tek ég fram að stjórnvöldum ber að taka ákvörðun um það hvort orðið verði við beiðni um aðgang að gögnum, ýmist á grundvelli upplýsingalaga nr. 140/2012 eða stjórnsýslulaga nr. 37/1993, svo fljótt sem verða má og dragist að svara erindi skal aðila skýrt frá ástæðum tafanna og hvenær ákvörðunar sé að vænta. Við mat á því hvort um óeðlilegan drátt á að svara erindi sé að ræða er meðal annars litið til efnis viðkomandi erindis og máls­með­ferðar­reglna sem stjórnvöldum ber að fylgja við afgreiðslu þess. Með til­liti til fjölda erinda sem stjórnvöldum berast verður jafnframt að ætla þeim nokkuð svigrúm í þessu efni."
      },
      {
        "index": 2,
        "paragraphText": "Það er mat mitt að enn hafi ekki orðið slíkur dráttur á svörum sýslumannsins á höfuðborgarsvæðinu við beiðnum þínum um afhendingu gagna að tilefni sé til að ég taki málið til frekari athugunar að svo stöddu. Ég bendi þér á þann möguleika að ítreka beiðnina við sýslumann og óska eftir upplýsingum um hvenær ákvörðunar sé að vænta. Ég tek fram að þú getur leitað til umboðsmanns á nýjan leik verði frekari og óhóflegur dráttur á svörum sýslumanns. Í þessu sambandi bendi ég jafnframt á að samkvæmt 3. mgr. 17. gr. upplýsingalaga er þeim sem óskar aðgangs að gögnum á grundvelli upplýsingalaga heimilt, hafi beiðnin ekki verið afgreidd innan 30 daga, að vísa málinu til úrskurðarnefndar um upplýsingamál sem úrskurðar um rétt hans til aðgangs."
      },
      {
        "index": 3,
        "paragraphText": "Hvað snertir erindi og samskipti þín við dómsmálaráðuneytið og mennta- og barnamálaráðuneytið, sem þú hefur komið á framfæri í tengslum við kvörtunina, verður ekki annað ráðið en að gögnin hafi verið send til upplýsinga og viðkomandi ráðuneytið hafi erindi þín til athugunar. Í því sambandi bendi ég á að það leiðir af 3. mgr. 6. gr. laga nr. 85/1997, um umboðsmann Alþingis, að umboðsmaður fjallar að jafnaði ekki um mál sem eru til meðferðar hjá stjórnvöldum með einum eða öðrum hætti."
      },
      {
        "index": 4,
        "paragraphText": "Með vísan til framangreinds lýk ég athugun minni á kvörtuninni, sbr. 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 594/2025",
    "originalUrl": "https://www.umbodsmadur.is/alit-og-bref/mal/nr/11108/skoda/mal/",
    "type": "Bréf",
    "abstract": "Kvartað var yfir breytingum sem gerðar höfðu verið á lögum um almannatryggingar.\n\nÞar sem kvörtunin laut að atriði sem Alþingi hafði tekið afstöðu til með lagasetningu voru ekki uppfyllt skilyrði til þess að hún yrði tekin til frekari meðferðar.\n\nUmboðsmaður lauk málinu með bréfi 13. janúar 2026.",
    "content": [
      {
        "index": 0,
        "paragraphText": "Vísað er til kvörtunar þinnar 22. desember 2025. Af kvörtuninni verður ráðið að hún lúti að lögum sem samþykkt voru á Alþingi 15. sama mánaðar, um breytingu á lögum nr. 100/2007, um almannatryggingar. Með þeim var lögfest ákvæði sem mælir fyrir um eingreiðslu til þeirra sem fengið hafa greiddan örorkulífeyri, hlutaörorkulífeyri eða ellilífeyri eða fengið sjúkra- og endurhæfingargreiðslur á árinu 2025. Í kvörtuninni eru gerðar athugasemdir við að eingreiðsla sé bundin við þá greiðsluþega sem voru með skráð lögheimili á Íslandi 1. nóvember 2025. Í þessu felist mismunun auk þess sem fyrirkomulagið brjóti gegn réttindum öryrkja sem búsettir séu erlendis og hafa áður notið slíkrar greiðslu."
      },
      {
        "index": 1,
        "paragraphText": "Samkvæmt a-lið 4. mgr. 3. gr. laga nr. 85/1997, um umboðsmann Alþingis, tekur starfssvið umboðsmanns ekki til starfa Alþingis og stofnana þess. Það er því almennt ekki á verksviði umboðsmanns Alþingis að taka afstöðu til þess hvernig til hefur tekist með löggjöf sem Alþingi hefur sett. Með 11. gr. laga nr. 85/1997 er umboðsmanni þó veitt heimild til að tilkynna Alþingi, hlutaðeigandi ráðherra eða sveitarstjórn ef hann verður var við meinbugi á gildandi lögum eða almennum stjórnvaldsfyrirmælum í störfum sínum. Ekki er hins vegar gert ráð fyrir því að kvörtun verði borin fram við umboðsmann á þessum grundvelli, þótt vitanlega sé öllum frjálst að koma á framfæri við umboðsmann ábendingum."
      },
      {
        "index": 2,
        "paragraphText": "Með vísan til þess að kvörtunin lýtur að atriði sem Alþingi hefur tekið afstöðu til með lögum og þar sem ekki liggur fyrir ákvörðun eða athöfn stjórnvald sem beint er sérstaklega að þér eða snertir hagsmuni þína umfram aðra, eru ekki uppfyllt lagaskilyrði til þess að kvörtunin verði tekin til frekari meðferðar. Læt ég málinu því lokið af minni hálfu, sbr. 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 486/2025",
    "originalUrl": "https://www.umbodsmadur.is/alit-og-bref/mal/nr/11107/skoda/mal/",
    "type": "Bréf",
    "abstract": "A kvartaði til umboðsmanns Alþingis yfir töfum á afgreiðslu kæru hjá kærunefnd útlendingamála sem laut að frávísun Útlendingastofnunar á endurtekinni umsókn A um alþjóðlega vernd. Þá kvartaði hann yfir þeirri þjónustu sem A stóð til boða hér á landi.\n\nÞar sem í svörum kærunefndar við fyrirspurn umboðsmanns kom fram að stefnt væri að ljúka málinu fljótlega taldi umboðsmaður ekki ástæðu til að aðhafast frekar varðandi þennan þátt kvörtunarinnar.\n\nÞá varð ekki ráðið að A hefði leitað til kærunefndar útlendingamála eða úrskurðarnefndar velferðarmála vegna ákvarðana er lutu að þjónustu sem A ætti rétt á. Voru því ekki uppfyllt skilyrði til að sá þáttur kvörtunarinnar yrði tekinn til meðferðar.\n\nUmboðsmaður lauk málinu með bréfi 9. janúar 2025.",
    "content": [
      {
        "index": 0,
        "paragraphText": "Vísað er til kvörtunar þinnar 30. október sl. sem beinist að Útlendingastofnun, kærunefnd útlendingamála, Reykjavíkurborg og Vinnumálastofnun og lýtur að töfum á máli þínu hjá kærunefnd útlendingamála og þeirri félagslegu aðstoð sem þér stendur til boða hér á landi, og þá meðal annars í tengslum við bakveikindi þín."
      },
      {
        "index": 1,
        "paragraphText": "Í tilefni af kvörtuninni var kærunefnd útlendingamála ritað bréf 18. desember sl. þar sem þess var óskað að kærunefndin upplýsti um hvort hún hefði mál þitt til meðferðar og ef svo væri, hvað liði meðferð og afgreiðslu þess. Í svari kærunefndarinnar sama dag kemur fram að kærunefndinni hafi 12. febrúar sl. borist kæra á frávísun Útlendingastofnunar á endurtekinni umsókn þinni. Málið sé enn til vinnslu en vegna anna hafi málsmeðferðin dregist. Stefnt sé að því að ljúka málinu í síðasta lagi í janúar 2026."
      },
      {
        "index": 2,
        "paragraphText": "Með hliðsjón af því sem hefur fram komið um áform kærunefndarinnar um að ljúka máli þínu í næsta mánuði, er ekki tilefni fyrir mig til að aðhafast frekar í tilefni af þeim þætti kvörtunarinnar er lýtur að töfum. Ég tek þó fram að fari svo að áætlanir kærunefndarinnar standist ekki getur þú kvartað til mín á ný."
      },
      {
        "index": 3,
        "paragraphText": "Hvað varðar þann þátt kvörtunarinnar sem lýtur að félagslegri aðstoð tek ég fram að um félagsþjónustu sveitarfélaga er fjallað í samnefndum lögum nr. 40/1991, en fjallað er um aðstoð til handa erlendum ríkisborgurum í 15. gr. laganna. Samkvæmt 1. mgr. 6. gr. sömu laga er aðila máls hjá félagsþjónustu sveitarfélaga heimilt að kæra stjórnvaldsákvarðanir teknar samkvæmt lögunum til úrskurðarnefndar velferðarmála en stjórnsýslukæra skal berast nefndinni skriflega innan þriggja mánaða frá því að aðila máls var tilkynnt um ákvörðun nema á annan veg sé mælt í lögum sem hin kærða ákvörðun byggist á, sbr. 5. gr. laga nr. 85/2015, um úrskurðarnefnd velferðarmála. Eftir því sem fram kemur í kvörtuninni mun þér hafa verið synjað um aðstoð á þessum grundvelli en hins vegar verður ekki séð að sú ákvörðun hafi verið kærð til úrskurðarnefndarinnar."
      },
      {
        "index": 4,
        "paragraphText": "Ástæða þess að þetta er tekið fram er sú að samkvæmt 3. mgr. 6. gr. laga nr. 85/1997, um umboðsmann Alþingis, er ekki unnt að kvarta til umboðsmanns, ef skjóta má máli til æðra stjórnvalds, fyrr en æðra stjórnvald hefur fellt úrskurð sinn í málinu. Ákvæðið byggist á því sjónarmiði að stjórnvöld skuli fá tækifæri til að leiðrétta ákvarðanir, sem hugsanlega eru rangar, áður en leitað er til aðila utan stjórnkerfis þeirra, svo sem umboðsmanns Alþingis, með kvörtun. Í þínu tilviki er það úrskurðarnefndar velferðarmála. Þar sem ekki er fyllilega ljóst hvenær ákvörðun var tekin um að synja umsókn þinni um félagslega þjónustu bendi ég á að sé framangreindur þriggja mánaða kærufrestur liðinn er í 28. gr. stjórnsýslulaga nr. 37/1993 fjallað um þau tilvik þegar kæra berst að liðnum kærufresti."
      },
      {
        "index": 5,
        "paragraphText": "Þá vek ég jafnframt athygli á því að í 33. gr. laga nr. 80/2016, er fjallað um réttindi umsækjanda um alþjóðlega vernd en umsækjanda skal standa til boða húsnæði, framfærsla og nauðsynleg heilbrigðisþjónusta, sbr. 1. mgr. greinarinnar. Samkvæmt 8. mgr. nýtur útlendingur sem fengið hefur endanlega synjun á umsókn sinni um alþjóðlega vernd, réttinda samkvæmt greininni þar til hann hefur yfirgefið landið en þó að hámarki í 30 daga frá því að ákvörðunin varð endanleg á stjórnsýslustigi. Að þeim tímafresti loknum falla réttin niður. Þó er ekki heimilt að fella niður réttindi barna, foreldra eða umsjónarmanna þeirra og annarra heimilismanna sem teljast til ættingja barna, barnshafandi kvenna, alvarlegra veikra einstaklinga og fatlaðra einstaklinga með langvarandi stuðningsþarfir."
      },
      {
        "index": 6,
        "paragraphText": "Litið hefur verið svo á að sú heimild sem lögregla hefur samkvæmt 9. mgr. 33. gr., til að fresta niðurfellingu réttinda, nái einnig til þess að taka ákvörðun um niðurfellingu réttinda á grundvelli 3. málsliðar 8. mgr. 33. gr. laganna. Nánar tiltekið beri lögregla ábyrgð á þjónustu við þá sem hafi fengið endanlega synjun á umsókn sinni um alþjóðlega vernd og ákvörðun hennar um að falla frá niðurfellingu réttinda á grundvelli lagagreinarinnar sé tekin að frumkvæði lögreglu, en heimilt sé að óska sérstaklega eftir frestun slíkrar ákvörðunar. Slíkri beiðni skuli beint til lögreglunnar. Þá séu ákvarðanir lögreglu af því tilefni kæranlegar til kærunefndar útlendingamála samkvæmt 7. gr. laga nr. 80/2016. Vísast hér nánar til bréfs umboðsmanns Alþingis 25. október 2024 í máli nr. 12785/2024. Af kvörtun þinni verður ekki ráðið hvort fyrir liggi formleg ákvörðun lögreglunnar um frestun á niðurfellingu á þjónustu á þessum grundvelli. Ég vek því athygli þína á því að þér er fært að leita eftir slíkri ákvörðun lögreglunnar. Fari svo að beiðni þinni yrði synjað getur þú beint kæru til kærunefndar útlendingamála innan 15 daga í samræmi við 7. gr. laga nr. 80/2016 vegna ákvörðunarinnar."
      },
      {
        "index": 7,
        "paragraphText": "Fari svo að þú ákveðir að bera mál þín undir framangreind stjórnvöld, en ert ósáttur að fenginni niðurstöðu þeirra, er þér fært að leita til mín á ný með kvörtun yfir því, innan árs frá því að endanleg niðurstaða liggur fyrir. Er þá átt við úrskurði úrskurðarnefndar velferðarmála eða eftir atvikum kærunefndar útlendingamála."
      },
      {
        "index": 8,
        "paragraphText": "Að teknu tilliti til þess sem að framan hefur verið rakið læt ég athugun minni á kvörtun þinni lokið, sbr. a-lið 2. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Álit UA 12549/2024",
    "originalUrl": "https://www.umbodsmadur.is/alit-og-bref/mal/nr/11106/skoda/mal/",
    "type": "Álit",
    "abstract": "A kvartaði yfir úrskurði úrskurðarnefndar velferðarmála þar sem vísað var frá kæru hans vegna þeirrar ákvörðunar Vinnumálastofnunar að hann skyldi endurgreiða ofgreiddar atvinnuleysisbætur fyrir nánar tilgreint tímabil að viðbættu 15% álagi. Úrskurðarnefndin vísaði kærunni frá á þeim forsendum að ekki yrði séð að ágreiningur væri til staðar í málinu þar sem ákvörðun um að leggja álag á kröfuna hefði verið afturkölluð og það endurgreitt. Athugun umboðsmanns var afmörkuð við hvort það hefði samrýmst úrskurðarskyldu nefndarinnar að fjalla ekki um undirliggjandi ákvörðun um ofgreiðslu bótanna og um frávísun málsins að því leyti sem kæran laut að álaginu.\n\nUmboðsmaður vísaði til þess að upphaflegt efni kæru A til nefndarinnar virtist eingöngu hafa lotið að ákvörðun Vinnumálastofnunar um að leggja álagið á endurgreiðslukröfuna. Við meðferð kærumálsins hefði hann hins vegar komið á framfæri athugasemdum við nefndina sem bentu til þess að kæran lyti jafnframt að undirliggjandi ákvörðun Vinnumálastofnunar um ofgreiðslu atvinnuleysisbótanna. Þrátt fyrir þetta fjallaði nefndin ekki um málið í heild sinni í einum og sama úrskurðinum heldur leiðbeindi A um að leggja fram nýja kæru vegna viðbótarathugasemdanna. Þar sem ekki varð betur séð en að athugasemdirnar lytu að efni sem heyrði almennt undir valdsvið nefndarinnar, og með vísan til þess að kæruskilyrði virtust að öðru leyti uppfyllt, taldi umboðsmaður að úrskurðarnefndin hefði ekki fullnægt úrskurðarskyldu sinni að þessu leyti og umræddur úrskurður því ekki verið í samræmi við lög. Í öllu falli hefðu viðbótarathugasemdirnar átt að verða nefndinni tilefni til að leita nánari skýringa hjá A um hvort hann hefði hug á að leita endurskoðunar á fleiri atriðum en upphafleg kæra gerði ráð fyrir.\n\nUmboðsmaður benti á að af gögnum málsins og skýringum yrði ráðið að Vinnumálastofnun hefði ekki afturkallað álag á endurgreiðslukröfu á hendur A fyrr en eftir að hann lagði fram kæru til úrskurðarnefndarinnar sem fór þá með forræði málsins. Umboðsmaður taldi að nefndinni hefði verið rétt að leiðbeina A um að afturköllunin gæti leitt til þess að máli hans lyki án efnislegrar umfjöllunar. Hann hefði þá haft frekara tilefni til að lýsa afstöðu sinni til slíkra málaloka. Hún taldi einnig að nefndin hefði átt að aflað nánari upplýsinga frá Vinnumálastofnun um þau sjónarmið sem afturköllunin byggðist á. Þar sem það var ekki gert hefði nefndin haft takmarkaðri forsendur en ella til að móta sér rökstudda og fullnægjandi afstöðu til málsmeðferðar Vinnumálastofnunar, hvort ákvarðanir hefðu verið í samræmi við lög og hvort enginn ágreiningur væri fyrir hendi um þau atriði sem hefðu þýðingu fyrir niðurstöðu málsins. Þá var ekki gerð grein fyrir þessum atriðum í rökstuðningi í úrskurðinum. Með vísan til þessa fékk umboðsmaður ekki séð að nefndin hefði fært fullnægjandi rök fyrir þeirri afstöðu sinni að vísa bæri málinu frá.\n\nUmboðsmaður beindi þeim tilmælum til úrskurðarnefndarinnar að taka mál A til meðferðar að nýju, kæmi fram ósk um það frá honum. Jafnframt beindi umboðsmaður því til nefndarinnar að taka framvegis mið af þeim sjónarmiðum sem kæmu fram í álitinu.\n\nUmboðsmaður lauk málinu með áliti 23. desember 2025.",
    "content": [
      {
        "index": 0,
        "paragraphText": "I Kvörtun og afmörkun athugunar"
      },
      {
        "index": 1,
        "paragraphText": "Hinn 8. janúar 2024 leitaði A til umboðsmanns Alþingis með kvörtun yfir úrskurðum úrskurðarnefndar velferðarmála 7. september 2023 í máli nr. 248/2023 og 14. desember 2023 í máli nr. 434/2023."
      },
      {
        "index": 2,
        "paragraphText": "Með fyrrnefnda úrskurðinum var kæru A, sem var lögð fram 20. maí 2023, vísað frá nefndinni. Kæran laut að ákvörðunum Vinnumálastofnunar 2. mars og 17. maí 2023. Með fyrrnefndu ákvörðuninni var A gert að endurgreiða ofgreiddar atvinnuleysisbætur fyrir tímabilið janúar til ágúst 2021, að viðbættu 15% álagi. Með síðarnefndu ákvörðuninni staðfesti Vinnumálastofnun þá fyrri í kjölfar þess að A óskaði eftir endurupptöku málsins. Í kæru A til úrskurðarnefndarinnar kemur fram að hún beinist að því að honum hafi verið gert að greiða álagið. Ekki er vikið sérstaklega að öðrum þáttum ákvörðunarinnar. Síðari samskipti A við nefndina gefa þó til kynna að hann hafi viljað að fleiri atriði yrðu endurskoðuð. Niðurstaða nefndarinnar um að vísa málinu frá var byggð á því að Vinnumálastofnun hefði þegar afturkallað ákvörðun um innheimtu álagsins. Af kvörtuninni má meðal annars ráða að gerðar séu athugasemdir við það að úrskurðarnefndin hafi eingöngu fjallað um innheimtu 15% álags vegna skuldarinnar en ekki um lögmæti skuldarinnar sjálfrar og hvort útreikningur hennar hafi byggst á réttum forsendum."
      },
      {
        "index": 3,
        "paragraphText": "Í síðarnefnda úrskurðinum, í máli nr. 434/2023, staðfesti úrskurðarnefndin ákvörðun Vinnumálastofnunar frá 20. júlí 2023, um að synja beiðni A um endurupptöku ákvörðunar frá 16. mars 2022. Í því máli komst stofnunin að þeirri niðurstöðu að A hefði fengið ofgreiddar atvinnuleysisbætur vegna fjármagnstekna á árinu 2020."
      },
      {
        "index": 4,
        "paragraphText": "Að lokinni rannsókn minni á kvörtuninni og gögnum málsins hef ég ákveðið að afmarka athugun mína við niðurstöðu úrskurðarnefndar velferðarmála í máli nr. 248/2023. Nánar tiltekið hef ég ákveðið að afmarka athugunina við það álitaefni hvort sú afgreiðsla nefndarinnar í málinu að fjalla einungis um fyrrgreint álag en ekki undirliggjandi ákvörðun Vinnumálastofnunar um ofgreiðslu bótanna hafi samrýmst þeirri úrskurðarskyldu sem hvílir á úrskurðarnefndinni í tilefni af stjórnsýslukæru. Jafnframt mun ég fjalla um frávísun málsins að því leyti sem kæran laut að álagi á endurgreiðslukröfuna. Hvað snertir niðurstöðu úrskurðarnefndarinnar í máli nr. 434/2023 tel ég, eftir að hafa kynnt mér kvörtunina og fyrirliggjandi gögn málsins, ekki nægilegt tilefni til að taka hana til nánari athugunar."
      },
      {
        "index": 5,
        "paragraphText": "II Málavextir"
      },
      {
        "index": 6,
        "paragraphText": "Með bréfi 2. mars 2023 var A tilkynnt um ákvörðun Vinnumálastofnunar þess efnis að honum bæri að endurgreiða atvinnuleysisbætur sem honum voru greiddar á tímabilinu janúar 2021 til ágúst 2021. Að mati stofnunarinnar uppfyllti hann ekki skilyrði fyrir greiðslu bótanna þar sem hann hafði fengið greiddar fjármagnstekjur á umræddu tímabili. Af gögnum málsins má ráða að A hafi óskað eftir því að mál hans yrði endurupptekið af hálfu Vinnumálastofnunar. Þeirri beiðni var hafnað 17. maí 2023 með vísan til þess að fyrri ákvörðun stofnunarinnar hefði að geyma efnislega rétta niðurstöðu. Ný gögn sem lögð hefðu verið fram breyttu engu í þeim efnum."
      },
      {
        "index": 7,
        "paragraphText": "Eins og fyrr greinir beindi A kæru til úrskurðarnefndar velferðarmála 20. maí 2023 vegna ákvarðana Vinnumálastofnunar frá 2. mars og 17. maí 2023. Í kærunni er sérstaklega tekið fram að hún beinist að því að honum hafi verið gert að greiða álag á skuld vegna fjármagnstekna gjaldárið 2021. Undir meðferð kærumálsins beindi A hins vegar, með tölvupóstum 2. 3., og 29. júlí 2023, frekari athugasemdum til Vinnumálastofnunar og úrskurðarnefndarinnar. Í tölvupóstinum frá 2. júlí 2023, sem úrskurðarnefndin fékk afrit af, segir eftirfarandi:"
      },
      {
        "index": 8,
        "paragraphText": "Sjá meðfylgjandi tvö viðhengi sem fylgja hér með. Samkvæmt þeim bar mér að greiða skuld vegna fjármagnstekna sem ég fékk [...] af ykkar hálfu. Upplýsingarnar á bankareikningunum sem koma fram hér að framan sýna fjármagnstekjur meðan ég var á bótum árið 2020 en ég var ekki á bótum allt það ár. Er það því grunur minn að ég hafi greitt ykkur of mikið til baka því þið rukkið mig aftur á þessu ári vegna fjármagnstekna sem ég fékk árið 2020. Mig grunar að hugsanlega eigi ég því inni hjá ykkur meira en bara álagið og því er málið komið á nýtt stig og því alls ekki lokið."
      },
      {
        "index": 9,
        "paragraphText": "Þá sendi A eftirfarandi tölvupóst 3. júlí 2023 til úrskurðarnefndarinnar:"
      },
      {
        "index": 10,
        "paragraphText": "Ég vísa í síðustu tölvupósta mína til Vinnumálastofnunar og þau gögn sem ég sendi ykkur í gær. Hugsanlega er ég þó að rugla tekjum 2020 og 2021 saman þar sem vinna við þessi tekjuár fór öll fram á svipuðum tíma hjá Skattinum og Tryggingastofnun. Ég er þó ekki viss en þið finnið út úr því hjá úrskurðarnefndinni samkvæmt fyrirliggjandi gögnum, þar með talið tölvupóstum [...]."
      },
      {
        "index": 11,
        "paragraphText": "Með tölvupósti 29. júlí 2023 kom A loks eftirfarandi athugasemdum á framfæri við Vinnumálastofnun og úrskurðarnefndina:"
      },
      {
        "index": 12,
        "paragraphText": "Ég tel tölur fyrir tekjuárin 2020 og 2021 vera rangar. Sjá meðfylgjandi skjöl sem sýna það [...]. Hef ég því tvisvar sinnum verið rukkaður um skuldina fyrir árið 2020 þó um sömu tölu sé ekki að ræða, nú síðast á þessu ári, sem ég hef þegar greitt. Fyrir mér megið þið hjá úrskurðarnefnd nú úrskurða um málið [...]."
      },
      {
        "index": 13,
        "paragraphText": "Eins og fyrr greinir var kæru A vísað frá með úrskurði úrskurðarnefndar velferðarmála 7. september 2023 í máli nr. 248/2023. Í niðurstöðukafla úrskurðarins er rakið að hin kærða ákvörðun um innheimtu 15% álags hafi verið afturkölluð auk þess sem þegar greitt álag hafi verið endurgreitt. Frávísunin er rökstudd á þá leið að þar sem Vinnumálastofnun hafi þegar bakfært álagið verði ekki séð að ágreiningur sé til staðar á milli A og stofnunarinnar vegna hinnar kærðu ákvörðunar."
      },
      {
        "index": 14,
        "paragraphText": "A lagði á ný fram kæru til úrskurðarnefndarinnar 11. september 2023 vegna synjunar Vinnumálastofnunar á beiðni hans um endurupptöku annarrar ákvörðunar stofnunarinnar frá 16. mars 2022. Sú ákvörðun laut að innheimtu ofgreiddra atvinnuleysisbóta vegna fjármagnstekna á árinu 2020. Endurupptökubeiðninni var synjað 20. júlí 2023 og sú synjun rökstudd nánar 15. ágúst 2023. Umfjöllun A í kærunni ber þó með sér að henni hafi einnig verið ætlað að ná yfir tímabilið janúar til ágúst 2021. Þannig kemur meðal annars fram að hann „kæri Vinnumálastofnun fyrir að uppgefnar tekjur tekjuáranna 2020 og 2021 frá stofnuninni stemma ekki við skattskýrslur“."
      },
      {
        "index": 15,
        "paragraphText": "Með úrskurði 14. desember 2023 í máli nr. 434/2023 staðfesti nefndin ákvörðun Vinnumálastofnunar um synjun endurupptökubeiðninnar. Af úrskurðinum verður ekki ráðið að nefndin hafi fjallað sérstaklega um þá ákvörðun Vinnumálastofnunar er laut að endurgreiðslu ofgreiddra atvinnuleysisbóta fyrir tímabilið janúar til ágúst 2021."
      },
      {
        "index": 16,
        "paragraphText": "III Samskipti umboðsmanns og úrskurðarnefndar velferðarmála"
      },
      {
        "index": 17,
        "paragraphText": "Gögn málsins bárust samkvæmt beiðni þar um með bréfum 29. febrúar og 28. ágúst 2024. Með bréfi til úrskurðarnefndar velferðarmála 26. september þess árs var þess meðal annars óskað að úrskurðarnefndin veitti upplýsingar um hvort það væri réttur skilningur að úrskurður nefndarinnar í máli nr. 248/2023 hefði einungis náð til þeirrar ákvörðunar Vinnumálastofnunar að leggja álag á þá fjárhæð sem A var gert að endurgreiða en ekki undirliggjandi ákvörðunar stofnunarinnar um endurgreiðslu ofgreiddra atvinnuleysisbóta. Væri það réttur skilningur var óskað eftir afstöðu nefndarinnar til þess hvernig afgreiðsla hennar samrýmdist þeirri úrskurðarskyldu sem hvílir á nefndinni í tilefni af stjórnsýslukæru. Væru þá einkum höfð í huga fyrrgreind tölvupóstsamskipti A við Vinnumálastofnun og úrskurðarnefndina 2. og 29. júlí 2023 sem bæru með sér að athugasemdir hans hefðu einnig lotið að ákvörðun um endurgreiðslu."
      },
      {
        "index": 18,
        "paragraphText": "Í skýringum nefndarinnar 17. október 2024 kom fram að í úrskurði í máli nr. 248/2023 væri einungis fjallað um þá ákvörðun Vinnumálastofnunar að leggja 15% álag á endurgreiðslukröfu vegna ofgreiddra atvinnuleysisbóta á árinu 2021. Eftir að úrskurðarnefndin hefði lokið því máli, með úrskurði 7. september 2023, hefði A verið bent á að ef hann óskaði eftir því að kæra einhverja aðra ákvörðun Vinnumálastofnunar þyrfti að berast ný kæra. Í kjölfar þessa hefði A lagt fram nýja kæru 11. september 2023 sem hefði fengið málsnúmerið 434/2023 hjá nefndinni. Í kafla I og II var vikið stuttlega að því máli en að öðru leyti kemur það ekki til umfjöllunar hér."
      },
      {
        "index": 19,
        "paragraphText": "IV Athugun umboðsmanns"
      },
      {
        "index": 20,
        "paragraphText": "1 Lagagrundvöllur málsins"
      },
      {
        "index": 21,
        "paragraphText": "Um atvinnuleysistryggingar gilda samnefnd lög nr. 54/2006. Vinnumálastofnun annast framkvæmd þeirra á grundvelli þjónustusamnings við stjórn Atvinnuleysistryggingasjóðs, sbr. 2. mgr. 5. gr. laganna. Í VII. kafla laganna er fjallað um fjárhæð atvinnuleysisbóta, þar á meðal tekjutengdar atvinnuleysisbætur, sbr. 32. gr., og grunnatvinnuleysisbætur, sbr. 33. gr. Hafi hinn tryggði fengið hærri atvinnuleysisbætur samkvæmt 32. eða 33. gr. en hann átti rétt á samkvæmt álagningu skattyfirvalda eða af öðrum ástæðum ber honum að endurgreiða þá fjárhæð sem ofgreidd var að viðbættu 15% álagi, sbr. 2. mgr. 39. gr. laganna. Samkvæmt ákvæðinu gildir hið sama um atvinnuleysisbætur sem hinn tryggði hefur fengið greiddar fyrir tímabil er hann uppfyllti ekki skilyrði laganna. Ef hinn tryggði færir rök fyrir því að honum verði ekki kennt um þá annmarka sem leiddu til ákvörðunar Vinnumálastofnunar skal fella niður álagið samkvæmt málsgreininni."
      },
      {
        "index": 22,
        "paragraphText": "2 Úrskurðarskylda æðra stjórnvalds í tilefni af stjórnsýslukæru"
      },
      {
        "index": 23,
        "paragraphText": "Um stjórnsýslukæru er fjallað í VII. kafla stjórnsýslulaga nr. 37/1993. Í athugasemdum við þann kafla frumvarps þess er varð að lögunum segir meðal annars að til þess að stuðla að því að ákvarðanir stjórnvalda séu réttar sé oft reynt að haga uppbyggingu stjórnkerfisins með þeim hætti að hægt sé að fá stjórnvaldsákvarðanir endurskoðaðar hjá öðrum aðilum en því stjórnvaldi sem tók ákvörðunina. Stjórnsýslukæra sé eitt af þessum úrræðum en í því felist að aðili máls eða annar sá sem eigi kærurétt skjóti stjórnvaldsákvörðun til æðra stjórnvalds sem þá sé skylt að endurskoða ákvörðunina (Alþt. 1992-1993, A-deild, bls. 3306). Í stjórnsýslukæru felst því annars vegar réttur aðila máls til þess að bera ákvörðun undir æðra stjórnvald og hins vegar skylda fyrir æðra stjórnvaldið að úrskurða um efni kærunnar, sbr. umfjöllun í áliti umboðsmanns Alþingis 4. júní 1999 í málum nr. 2480/1998 og 2481/1998."
      },
      {
        "index": 24,
        "paragraphText": "Af þessu leiðir að þegar æðra stjórnvaldi berst kæra sem uppfyllir þær formkröfur sem eftir atvikum eru gerðar í lögum ber stjórnvaldinu að endurskoða hina kærðu ákvörðun í formi efnisúrskurðar til að mynda um það hvort staðfesta beri ákvörðun eða hvort hana beri að ógilda að hluta eða öllu leyti. Það á við óháð því hvort kæran er lögð fram á grundvelli almennu kæruheimildarinnar í 26. gr. stjórnsýslulaga eða á grundvelli kæruheimildar í sérlögum, sjá til hliðsjónar umfjöllun í áliti umboðsmanns Alþingis 6. maí 2010 í máli nr. 5197/2007. Hins vegar er unnt að ljúka málinu með úrskurði um frávísun ef stjórnsýslukæra fullnægir ekki kæruskilyrðum, til að mynda ef kæra berst ekki innan kærufrests eða ef kærandi er ekki talinn eiga lögvarða hagsmuni af úrlausn málsins. Í þeim tilvikum eru ekki fyrir hendi forsendur til að fjalla efnislega um málið, sbr. álit umboðsmanns Alþingis 31. desember 2019 í máli nr. 9989/2019, 23. október 2023 í máli nr. 11797/2022 og frá 9. júlí 2025 í máli nr. 12250/2023."
      },
      {
        "index": 25,
        "paragraphText": "Við mat æðra stjórnvalds á því hversu langt úrskurðarskyldan nær hverju sinni, til að mynda með tilliti til þess hvort hún lúti að tiltekinni ákvörðun eða einungis afmörkuðum þáttum hennar, verður að hafa í huga að ákvæði sem mæla fyrir um rétt borgaranna til að fá ákvarðanir stjórnvalda endurskoðaðar eru byggð á sjónarmiðum um réttaröryggi og réttarvernd borgaranna í samskiptum þeirra við stjórnvöld, sjá til hliðsjónar álit umboðsmanns Alþingis 28. febrúar 2018 í máli nr. 9345/2017 og frá 23. október 2023 í máli nr. 11797/2022. Allar takmarkanir á kæruheimild verður því að skýra þröngt, sjá til hliðsjónar álit umboðsmanns Alþingis 29. október 1992 í máli nr. 577/1992."
      },
      {
        "index": 26,
        "paragraphText": "3 Kröfur til efnis stjórnsýslukæru"
      },
      {
        "index": 27,
        "paragraphText": "Af fyrirmælum stjórnsýslulaga verður ekki ráðið hvaða kröfur ber almennt að gera til efnis stjórnsýslukæru. Nánari umfjöllun um það má þó finna í athugasemdum við VII. kafla frumvarps þess er varð að stjórnsýslulögum. Þar segir meðal annars að almennt sé gengið út frá því að nægjanlegt sé að aðili tjái æðra stjórnvaldi að hann sé óánægður með ákvörðun í málinu. Á grundvelli leiðbeiningarreglunnar í 7. gr. frumvarpsins og rannsóknarreglunnar í 10. gr. þess beri æðra stjórnvaldi síðan að leiðbeina aðila og ganga úr skugga um hvort hann óski eftir að kæra ákvörðunina. Sé svo sé rétt að æðra stjórnvaldið inni aðila eftir upplýsingum um hvaða ákvörðun um sé að ræða, kröfur hans og rök, svo og um aðrar upplýsingar og gögn er málið varða. Þá er bent á að í sérlögum megi finna ákvæði þar sem mælt er fyrir um að í kæru skuli koma fram tiltekið efni, svo sem kröfur aðila og rök fyrir þeim (Alþt. 1992-1993, A-deild, bls. 3306)."
      },
      {
        "index": 28,
        "paragraphText": "Samkvæmt framangreindu hvílir sú skylda á æðra stjórnvaldi, sem telur að kæra sem því berst sé óljós að efni og umfangi, að óska eftir nánari upplýsingum frá aðila málsins, meðal annars um þær athugasemdir sem hann gerir við málsmeðferð eða ákvörðun lægra setta stjórnvaldsins, sbr. til hliðsjónar álit umboðsmanns Alþingis 30. desember 2004 í máli nr. 4136/2004 og frá 7. mars 2023 í máli nr. 11551/2022. Við meðferð kærumálsins þarf æðra stjórnvaldið þó jafnframt að gæta að því, sbr. meginreglu stjórnsýsluréttar, að það er ekki bundið af kröfum eða málsástæðum aðila við töku stjórnvaldsákvarðana nema lög mæli fyrir um annað, sbr. dóm Hæstaréttar 14. nóvember 2002 í máli nr. 458/2002. Í stjórnsýslurétti gilda almennt ekki reglur sambærilegar þeim sem gilda fyrir dómstólum við rekstur einkamála, til að mynda um málsforræði, sjá til hliðsjónar álit umboðsmanns Alþingis 10. mars 1995 í máli nr. 1048/1994 og frá 8. febrúar 2023 í máli nr. 11394/2021. Þótt æðra stjórnvaldi þyki ljóst af efni upphaflegrar kæru að ætlun kæranda sé eingöngu að leita endurskoðunar á afmörkuðum þætti ákvörðunar lægra setta stjórnvaldsins, á slíkt því ekki að standa í vegi fyrir endurskoðun æðra stjórnvaldsins á ákvörðuninni að öðru leyti, þyki ástæða til þess. Í því sambandi tek ég fram að þegar ekki er á annan veg mælt fyrir um í lögum hefur málsaðili almennt víðtækar heimildir til að koma að nýjum kröfum, málsástæðum og upplýsingum um málsatvik, sbr. til hliðsjónar álit umboðsmanns frá 9. desember 2013 í máli nr. 7242/2012."
      },
      {
        "index": 29,
        "paragraphText": "Ef æðra stjórnvaldi berast upplýsingar sem gefa til kynna að málsaðili hafi hug á að leita endurskoðunar á fleiri atriðum en upphafleg kæra lýtur að tel ég mega leiða af framangreindum reglum að stjórnvaldinu beri að ganga úr skugga um hver raunverulegur vilji málsaðila sé í þessum efnum. Ef í ljós kemur að málsaðili vilji í reynd láta kæru sína ná til fleiri atriða en upphaflega var lagt upp með, og að því gefnu að ekki sé um að ræða verulega breytingu á grundvelli málsins frá meðferð þess á fyrsta stjórnsýslustigi, leiðir af úrskurðarskyldu æðra stjórnvaldsins að stjórnvaldinu ber að fjalla efnislega um þá þætti málsins."
      },
      {
        "index": 30,
        "paragraphText": "4 Frávísun kærunnar frá úrskurðarnefndinni"
      },
      {
        "index": 31,
        "paragraphText": "Úrskurðarnefnd velferðarmála hefur það hlutverk að úrskurða í kærumálum vegna stjórnvaldsákvarðana eftir því sem mælt er fyrir um í lögum sem kveða á um málskot til nefndarinnar, sbr. 1. gr. laga nr. 85/2015, um úrskurðarnefnd velferðarmála. Stjórnsýslukæra skal berast nefndinni skriflega innan þriggja mánaða frá því að aðila máls var tilkynnt um ákvörðun nema á annan veg sé mælt í lögum sem hin kærða ákvörðun byggist á, sbr. 1. málslið 5. gr. þeirra laga. Nánar fer síðan um málsmeðferð fyrir nefndinni eftir 7. gr. laganna, þar sem meðal annars er tekið fram að málsmeðferðin skuli að jafnaði vera skrifleg, sbr. 1. mgr. greinarinnar. Að öðru leyti fer um málsmeðferð samkvæmt ákvæðum stjórnsýslulaga og ákvæðum laga sem málskotsréttur til nefndarinnar byggist á hverju sinni, sbr. 5. mgr. 7. gr. Í þessu felst að stjórnsýslulögin gilda fullum fetum um meðferð mála hjá úrskurðarnefndinni nema lög nr. 85/2015 eða önnur sérlög, til að mynda lög nr. 54/2006, mæli fyrir um annað."
      },
      {
        "index": 32,
        "paragraphText": "Úrskurðarnefndin kveður upp úrskurði um „ágreiningsefni sem kunna að rísa“ á grundvelli laga nr. 54/2006, sbr. 2. mgr. 11. gr. laganna. Í lögunum er ekki vikið að öðru leyti að þeim kröfum sem gerðar eru til efnis slíkrar kæru. Þá verður ekki ráðið af fyrirmælum laganna, sbr. einkum 11. og 12. gr. laga nr. 54/2006, eða af ákvæðum II. kafla laga nr. 85/2015, að kæranda beri að tilgreina strax við framlagningu kæru öll ágreiningsefni málsins með tæmandi hætti."
      },
      {
        "index": 33,
        "paragraphText": "Fyrir liggur að úrskurðarnefnd velferðarmála vísaði kæru A í máli nr. 248/2023 frá með þeim rökstuðningi að þar sem ákvörðun Vinnumálastofnunar um að leggja álag á endurgreiðslukröfu á hendur honum hefði verið afturkölluð, og álagið sjálft hefði verið endurgreitt, yrði ekki séð að ágreiningur væri til staðar á milli hans og stofnunarinnar vegna hinnar kærðu ákvörðunar. Af þessu verður ráðið að nefndin hafi talið að A hefði ekki lengur lögvarða hagsmuni af því að fá úrskurð um lögmæti ákvörðunar um álagningu álagsins."
      },
      {
        "index": 34,
        "paragraphText": "Upphaflegt efni kæru A til nefndarinnar var nokkuð skýrt og bar með sér að ætlun hans væri að kæra þá ákvörðun Vinnumálastofnunar að leggja 15% álag á endurgreiðslukröfuna. Ekkert í kærunni benti til þess að hún ætti að ná til fleiri atriða. Ég geri því ekki athugasemdir við að á þeim tímapunkti hafi nefndin ekki aflað frekari upplýsinga um það atriði í málinu. Fyrir uppkvaðningu úrskurðarins bárust nefndinni hins vegar upplýsingar frá A með tölvupóstum sem hann beindi meðal annars til nefndarinnar og bentu til þess að hann gerði athugsemdir við fleiri atriði í ákvörðun Vinnumálastofnunar. Í tölvupóstunum segir A meðal annars að hann gruni að hann eigi hugsanlega inni meira en bara álagið hjá Vinnumálastofnun, sbr. tölvupóst frá 2. júlí 2023, og að „málið sé komið á nýtt stig og því alls ekki lokið“. Þá kemur fram í tölvupósti frá A 29. júlí 2023 að hann telji að „tölur fyrir tekjuárin 2020 og 2021“ séu rangar. Með hliðsjón af efni viðbótarathugasemdanna tel ég að nefndinni hafi þá þegar átt að vera ljóst að hann væri ekki eingöngu ósáttur við álagningu álags á endurgreiðslukröfuna heldur dró hann jafnframt í efa lögmæti endurgreiðslukröfunnar sjálfrar."
      },
      {
        "index": 35,
        "paragraphText": "Eins og áður hefur verið rakið virkjast úrskurðarskylda æðra stjórnvalds þegar því berst stjórnsýslukæra. Viðkomandi stjórnvaldi ber þá að ljúka málinu með formlegum hætti, annaðhvort með efnisúrskurði eða úrskurði um frávísun málsins. Af skýringum úrskurðarnefndarinnar til mín, svo og öðrum gögnum málsins, verður ekki fyllilega ráðið af hverju nefndin taldi þörf á því að A legði fram nýja kæru og af hverju hún taldi sér ekki fært að fjalla um málið í heild sinni í einum og sama úrskurðinum, það er bæði um álagið og undirliggjandi ákvörðun Vinnumálastofnunar um endurgreiðslu ofgreiddra atvinnuleysisbóta. Í þessu sambandi athugast að viðbótarathugasemdir A bárust skriflega, sbr. 1. mgr. 7. gr. laga nr. 85/2015, þær lúta að efni sem heyrir almennt undir valdsvið nefndarinnar, sbr. 2. mgr. 11. gr. og 39. gr. laga nr. 54/2006, og kæruskilyrðum virðist að öðru leyti hafa verið fullnægt. Ég tel því að úrskurðarnefndin hafi ekki fullnægt úrskurðarskyldu sinni að framangreindu leyti. Hér vekur einnig athygli mína að þrátt fyrir að A hafi, í samræmi við leiðbeiningar úrskurðarnefndarinnar, lagt fram nýja kæru nokkrum dögum eftir uppkvaðningu úrskurðarins, virðist undirliggjandi ákvörðun Vinnumálastofnunar um ofgreiðslu atvinnuleysisbóta á tímabilinu janúar til ágúst 2021 ekki heldur hafa hlotið neina umfjöllun í síðari úrskurði nefndarinnar, í máli nr. 434/2023."
      },
      {
        "index": 36,
        "paragraphText": "Þá ber að nefna að stjórnsýslukæra A í fyrra málinu markaði upphaf stjórnsýslumáls hans hjá úrskurðarnefndinni. Frá þeim tímapunkti var nefndinni skylt að haga meðferð þess í samræmi við ákvæði stjórnsýslulaga, svo og aðrar skráðar og óskráðar reglur um meðferð slíkra mála, sbr. 1. mgr. 30. gr. stjórnsýslulaga. Ef vafi var talinn leika á því hvernig skilja bæri viðbótarathugasemdir A hefði nefndin því í öllu falli, á grundvelli 7. og 10. gr. stjórnsýslulaga, átt að leita nánari skýringa hjá honum um hver fyrirætlan hans í þessum efnum væri, það er hvort hann hefði hug á að leita endurskoðunar á fleiri atriðum en upphafleg kæra gerði ráð fyrir."
      },
      {
        "index": 37,
        "paragraphText": "Að virtum lagagrundvelli málsins, þar með talið fyrirmælum laga nr. 54/2006 og 85/2015, fæ ég ekki séð að nefndinni hafi verið heimilt í máli nr. 248/2023 að víkja sér undan þeirri skyldu sinni að endurskoða ákvörðun Vinnumálastofnunar um að krefja A um endurgreiðslu ofgreiddra atvinnuleysisbóta fyrir tímabilið janúar til ágúst 2021, enda hafði A, fyrir uppkvaðningu úrskurðarins, komið á framfæri viðbótarupplýsingum sem bentu eindregið til þess að vilji hans stæði til þess. Í gildandi lagareglum er ekki að finna undanþágur frá lögbundinni úrskurðarskyldu úrskurðarnefndarinnar að þessu leyti. Það er því niðurstaða mín að úrskurður nefndarinnar í máli nr. 248/2023 hafi ekki verið í samræmi við lög."
      },
      {
        "index": 38,
        "paragraphText": "5 Málsmeðferð og umfjöllun úrskurðarnefndarinnar um afturköllun álagsins"
      },
      {
        "index": 39,
        "paragraphText": "Með því að leggja fram kæru hjá úrskurðarnefndinni 20. maí 2023 fór A fram á, í samræmi við lögbundinn kærurétt sinn, að nefndin endurskoðaði þá ákvörðun Vinnumálastofnunar að leggja 15% álag á endurgreiðslukröfu stofnunarinnar. Frá þeim tímapunkti var málið komið í lögmæltan farveg hjá úrskurðarnefndinni og forræði málsins hjá henni. Af gögnum málsins og skýringum nefndarinnar verður engu að síður ráðið að Vinnumálastofnun hafi afturkallað ákvörðunina eftir framlagningu kærunnar. Það hafi stofnunin gert að eigin frumkvæði en ekki á grundvelli endurupptökubeiðni frá A eða fyrir hans tilstuðlan að öðru leyti. Þannig virðist stofnunin ekki hafa tilkynnt A um að til stæði að afturkalla ákvörðunina fyrr en eftir að nefndinni var tilkynnt um það með bréfi 15. júní 2023, eða tæpum mánuði eftir að stofnunin hafði hafnað endurupptökubeiðni A á þeim grundvelli að ákvörðun stofnunarinnar væri efnislega rétt. Í bréfi Vinnumálastofnunar til nefndarinnar kom aftur á móti fram að stofnunin teldi ranglega hafa verið staðið að ákvörðun í málinu, án þess að það væri skýrt nánar, og þess vegna teldi hún ekki tilefni til að taka málið til efnislegrar umfjöllunar. Þar var nefndin jafnframt upplýst um að til stæði að upplýsa A um afturköllunina og endurgreiðslu álagsins. Í bréfi Vinnumálastofnunar til nefndarinnar 29. júní 2023 segir svo um niðurfellingu álagsins að það hafi verið mat stofnunarinnar að A hafi fært rök fyrir því að honum yrði ekki kennt um þá annmarka sem leiddu til skuldamyndunar við Vinnumálastofnun, sbr. lokamálslið 2. mgr. 39. gr. laga nr. 54/2006. Í bréfinu er þó ekki vikið nánar að þeim röksemdum."
      },
      {
        "index": 40,
        "paragraphText": "Eins og fyrr greinir verður ekki annað ráðið af úrskurði úrskurðarnefndarinnar en að hún hafi litið svo á að A hafi ekki haft lögvarða hagsmuni af því að fá úrlausn um málið eftir að ákvörðun Vinnumálastofnunar var afturkölluð þar sem enginn ágreiningur væri lengur fyrir hendi. Af því tilefni tek ég fram að það er vissulega eitt meginskilyrða fyrir því að stjórnvöld leysi úr stjórnsýslumáli að aðili máls hafi slíka hagsmuni. Með hliðsjón af því mikilvæga eftirlits- og réttaröryggishlutverki sem kæru- og úrskurðarnefndum á borð við úrskurðarnefnd velferðarmála er ætlað að sinna vegna mála sem eru kærð til þeirra þarf þó að jafnaði að gæta töluverðrar varfærni þegar metið er hvort aðili máls hafi í reynd lögvarða hagsmuni og hvort úrlausnin hafi þýðingu fyrir stöðu hans að lögum. Þannig þyrfti almennt að liggja fyrir með nokkuð skýrum hætti að úrlausn ágreinings hefði ekkert raunhæft gildi fyrir viðkomandi aðila svo að unnt yrði með réttu að fullyrða að hann hefði ekki hagsmuni af úrlausninni, sbr. álit umboðsmanns Alþingis 31. október 2013 í máli nr. 7075/2012 og frá 15. júní 2015 í máli nr. 8178/2014."
      },
      {
        "index": 41,
        "paragraphText": "Í þessu sambandi er vert að nefna, að aðili máls hefur almennt sjálfur val um það hvort hann vilji óska eftir endurupptöku máls hjá því stjórnvaldi sem upphaflega tók ákvörðun í máli hans eða skjóta málinu beint til æðra stjórnvalds. Þannig kann aðili máls að vera þeirrar skoðunar að endurskoðun æðra stjórnvaldsins á málinu þjóni hagsmunum hans betur, jafnvel þótt afturköllun teljist að mestu leyti ívilnandi fyrir hann, svo sem með tilliti til þess að fá umfjöllun og afstöðu æðra stjórnvalds til þess hvort farið hafi verið að lögum við meðferð máls og úrlausn þess."
      },
      {
        "index": 42,
        "paragraphText": "Fyrir liggur að úrskurðarnefndin óskaði 16. júní 2023 eftir afstöðu A til bréfs Vinnumálastofnunar þar sem fram kom að ákvörðun í máli hans yrði afturkölluð. Með hliðsjón af framangreindu tel ég að nefndin hefði þá átt að leiðbeina honum um að það gæti leitt til þess að máli hans lyki án efnislegrar umfjöllunar, sbr. 7. gr. stjórnsýslulaga. Með því hefði hann haft frekara tilefni til að lýsa afstöðu sinni til þess hvort honum hugnuðust þau málalok að ákvörðunin yrði afturkölluð af stofnuninni eða hvort hann kysi fremur að halda stjórnsýslukæru sinni fyrir úrskurðarnefndinni til streitu, og eftir atvikum færa fram frekari röksemdir fyrir því sem nefndin hefði þá getað tekið afstöðu til."
      },
      {
        "index": 43,
        "paragraphText": "Ég tel einnig að það hefði verið í betra samræmi við 10. gr. stjórnsýslulaga og þá verkaskiptingu sem leiða má af sjónarmiðum um stigskipt valdmörk milli stjórnvalda, í þessu tilviki milli Vinnumálastofnunar annars vegar og úrskurðarnefndar velferðarmála hins vegar, að nefndin hefði kallað eftir nánari upplýsingum um forsendur fyrir afturköllun ákvörðunarinnar. Í þessu tilliti árétta ég að eftir að A lagði kæruna fram fór nefndin með forræði á málinu. Af eftirlits- og réttaröryggishlutverki hennar leiðir meðal annars að þegar nefndinni berst stjórnsýslukæra þarf hún að gæta að því, almennt og í ljósi fyrirliggjandi upplýsinga, hvort lagður hafi verið réttur grundvöllur að því máli sem skotið hefur verið til hennar og það hafi að öðru leyti verið afgreitt í samræmi við lög, bæði að formi og efni til. Hér þarf einnig að horfa til þeirrar skyldu sem hvílir almennt á æðra stjórnvaldi til þess að gæta að því að stjórnsýsluframkvæmd lægra setta stjórnvaldsins sé í samræmi við lög. Þá verður almennt að gera ríkari kröfur til málsmeðferðar úrskurðarnefnda en þeirra stjórnvalda sem taka ákvörðun á fyrsta stjórnsýslustigi, sbr. álit umboðsmanns Alþingis 28. febrúar 2022 í máli nr. 11237/2021, 23. október 2023 í máli nr. 11797/2022 og frá 9. júlí 2025 í máli nr. 12250/2023."
      },
      {
        "index": 44,
        "paragraphText": "Af fyrirliggjandi gögnum málsins verður ekki fyllilega séð á hvaða sjónarmiðum ákvörðun um að leggja álag á endurgreiðslukröfu á hendur A, svo og ákvörðun um afturköllun álagsins, var byggð. Hér athugast að í fyrrgreindu bréfi Vinnumálastofnunar til nefndarinnar 29. júní 2023 er um ástæður afturköllunarinnar eingöngu vísað til rökstuðnings A um að honum yrði ekki kennt um þá annmarka sem leiddu til skuldamyndunar, sbr. skilyrði lokamálsliðar 2. mgr. 39. gr. laga nr. 54/2006, án þess að nánari grein sé gerð fyrir málsástæðum hans að þessu leyti. Þar sem nefndin aflaði ekki nánari upplýsinga eða skýringa á þeim sjónarmiðum sem afturköllunin byggðist á frá Vinnumálastofnun verður að telja að hún hafi haft takmarkaðri forsendur en ella til að móta sér rökstudda og fullnægjandi afstöðu til málsmeðferðar Vinnumálastofnunar að þessu leyti, hvort þessar ákvarðanir hafi verið í samræmi við lög, sem og til þess hvort enginn ágreiningur væri fyrir hendi um þau atriði sem höfðu þýðingu fyrir niðurstöðu málsins. Í því sambandi bendi ég einnig á að í úrskurði nefndarinnar er ekki gerð grein fyrir þessum atriðum eins og rétt hefði verið, sbr. 4. tölulið 31. gr., sbr. 22. gr. stjórnsýslulaga. Ef enga slíka umfjöllun er að finna í úrskurðum æðri stjórnvalda, það er um grundvöll kærðra ákvarðana sem síðar hafa verið afturkallaðar, er hætt við því að hið mikilvæga réttarúrræði sem stjórnsýslukæra er þjóni síður þeim tilgangi sínum að tryggja réttaröryggi borgaranna. Þá er það síst til þess að auka tiltrú þeirra á störfum stjórnvalda ef ekki er unnt í úrskurði að glöggva sig á helstu forsendum slíkra ákvarðana."
      },
      {
        "index": 45,
        "paragraphText": "Að öllu framangreindu virtu tel ég að málsmeðferð úrskurðarnefndar velferðarmála, að því er varðar þá ákvörðun Vinnumálastofnunar að afturkalla ákvörðun um álag á endurgreiðslukröfu á hendur A, og umfjöllun um hana hafi verið haldin annmörkum, sbr. það sem greinir nánar að framan. Af því leiðir að ég get ekki séð að nefndin hafi fært fullnægjandi rök fyrir þeirri afstöðu sinni að vísa bæri málinu frá."
      },
      {
        "index": 46,
        "paragraphText": "V Niðurstaða"
      },
      {
        "index": 47,
        "paragraphText": "Það er niðurstaða mín að úrskurður úrskurðarnefndar velferðarmála 7. september 2023 í máli nr. 248/2023 í máli A hafi ekki verið í samræmi við lög. Ég byggi þá niðurstöðu einkum á því að nefndin hafi ekki fullnægt úrskurðarskyldu sinni að öllu leyti í tilefni af stjórnsýslukæru A. Henni hafi borið að endurskoða efnislega þá ákvörðun Vinnumálastofnunar að krefja hann um ofgreiddar atvinnuleysisbætur á tímabilinu janúar til ágúst 2021. Ekki hafi nægt að fjalla eingöngu um lögmæti 15% álags sem stofnunin lagði á vegna skuldarinnar. Ég árétta þó að með áliti mínu er engin afstaða tekin til þess hvort fyrrnefnda ákvörðunin hafi verið lögmæt."
      },
      {
        "index": 48,
        "paragraphText": "Ég tel jafnframt að málsmeðferð og umfjöllun nefndarinnar um þá ákvörðun Vinnumálastofnunar að afturkalla álagningu álagsins, eftir að A kærði hana til nefndarinnar, hafi ekki verið í samræmi við lög. Þannig leiðbeindi nefndin A ekki um þýðingu þessa, kallaði ekki eftir nánari upplýsingum eða skýringum um forsendur ákvörðunarinnar og gerði ekki grein fyrir þeim í úrskurði sínum. Af þessu leiddi jafnframt að ég sé ekki að nefndin hafi fært fullnægjandi rök fyrir þeirri afstöðu sinni að vísa bæri málinu frá."
      },
      {
        "index": 49,
        "paragraphText": "Það eru tilmæli mín til úrskurðarnefndarinnar að hún taki mál A til meðferðar að nýju, berist beiðni þess efnis frá honum. Ég beini því jafnframt til úrskurðarnefndarinnar að taka framvegis mið af þeim sjónarmiðum sem koma fram í álitinu."
      }
    ]
  },
  {
    "title": "Álit UA 12872/2024",
    "originalUrl": "https://www.umbodsmadur.is/alit-og-bref/mal/nr/11105/skoda/mal/",
    "type": "Álit",
    "abstract": "X hf. leitaði til umboðsmanns Alþingis og kvartaði yfir málsmeðferð matvælaráðuneytisins á umsókn félagsins um leyfi til veiða á langreyðum. Í kvörtuninni voru gerðar athugasemdir við meðferð og niðurstöðu málsins og meðal annars byggt á því að ráðherra hefði ekki verið heimilt að tímabinda leyfi X hf. við árið 2024, auk þess sem byggt var á því að við afgreiðslu umsóknarinnar hjá ráðuneytinu hefði ekki verið gætt að málshraða með fullnægjandi hætti.\n\nUmboðsmaður benti á að ákvörðun ráðherra um útgáfu leyfis til hvalveiða væri matskennd og ráðherra hefði ákveðið svigrúm til ákvörðunartöku þar að lútandi. Þó yrði meðal annars að gæta að meðalhófi við töku slíkra ákvarðana með hliðsjón af þeim hagsmunum sem væru undirliggjandi. Umboðsmaður taldi að ákvörðun ráðuneytisins um að tímabinda leyfi X hf. eingöngu við árið 2024 hefði ekki verið reist á fullnægjandi heildstæðu mati, auk þess sem ekki hefði verið gætt meðalhófs við töku ákvörðunarinnar. Hún leit meðal annars til þess að sú breyting að takmarka gildistíma leyfisins við árið 2024 yrði að teljast íþyngjandi fyrir X hf. að teknu tilliti til þeirra hagsmuna sem félagið hefði sem atvinnurekandi og fyrri framkvæmdar við útgáfu sambærilegra leyfa til félagsins.\n\nUmboðsmaður taldi jafnframt ástæðu til að gera athugasemdir við tiltekin atriði í málsmeðferð ráðuneytisins. Þannig taldi hún, þegar litið væri til þess tíma sem hefði liðið frá því að umsókn X hf. barst ráðuneytinu þar til óskað var eftir frekari gögnum og upplýsingum frá félaginu, að ráðuneytinu hefði borið að gæta betur að málshraðareglu stjórnsýslulaga að þessu leyti. Umboðsmaður taldi einnig að það hefði ekki verið í samræmi við þá reglu að draga það svo lengi sem raun varð á að óska eftir lögbundinni umsögn Hafrannsóknastofnunar. Hún leit meðal annars til þess að X hf. hefði haft hagsmuni af því að ákvörðun um leyfið yrði tekin sem fyrst þannig að það gæti skipulagt atvinnurekstur sinn.\n\nUmboðsmaður beindi þeim tilmælum til ráðuneytisins að taka framvegis mið af þeim sjónarmiðum sem fram kæmu í álitinu.\n\nUmboðsmaður lauk málinu með áliti 18. desember 2025.",
    "content": [
      {
        "index": 0,
        "paragraphText": "I Kvörtun"
      },
      {
        "index": 1,
        "paragraphText": "Hinn 14. ágúst 2024 leitaði X hf. til umboðsmanns Alþingis og kvartaði yfir málsmeðferð þeirri sem fór fram hjá matvælaráðuneytinu í kjölfar þess að umsókn félagsins um leyfi til veiða á langreyðum á grundvelli 1. gr. laga nr. 26/1949, um hvalveiðar, með síðari breytingum, var lögð fram hjá ráðuneytinu 30. janúar 2024."
      },
      {
        "index": 2,
        "paragraphText": "Í kvörtuninni voru gerðar athugasemdir við meðferð og niðurstöðu málsins og meðal annars byggt á því að ráðherra hefði ekki verið heimilt að tímabinda leyfi X hf. við árið 2024, auk þess sem byggt var á því að við afgreiðslu umsóknarinnar hjá ráðuneytinu hefði ekki verið gætt að málshraða með fullnægjandi hætti."
      },
      {
        "index": 3,
        "paragraphText": "Tekið skal fram að það ráðuneyti sem nú fer með lög nr. 26/1949 heitir atvinnuvegaráðuneyti. Samhengisins vegna verður þó í álitinu vísað til heitis ráðuneytisins eins og það var þegar X hf. átti í samskiptum við það á sínum tíma, það er matvælaráðuneytið."
      },
      {
        "index": 4,
        "paragraphText": "II Málavextir"
      },
      {
        "index": 5,
        "paragraphText": "Umsókn X hf. um leyfi til veiða á langreyðum barst matvælaráðuneytinu 30. janúar 2024. Í minnisblaði frá skrifstofu sjálfbærni í ráðuneytinu 19. febrúar þess árs var meðal annars lagt til að óskað yrði eftir nánari skýringum og gögnum frá félaginu, enda hefðu engin gögn fylgt umsókninni. Í minnisblaðinu kemur jafnframt eftirfarandi fram:"
      },
      {
        "index": 6,
        "paragraphText": "Ákvörðun um leyfi til hvalveiða er stjórnvaldsákvörðun sem þarf að undirbúa samkvæmt fyrirmælum stjórnsýslulaga nr. 37/1993. Þá er kveðið á um lögbundna álitsumleitan til Hafrannsóknastofnunar í lögum um hvalveiðar. Eins og að framan er rakið þarf samhliða þeirri málsmeðferð að taka til skoðunar hvort og þá hvaða breytingar skuli gerðar á reglugerðum, en sem fyrr segir eru ekki skörp skil í lögum um hvalveiðar milli reglugerða og leyfisbréfa. Þá þarf sérstaklega að taka afstöðu til forms og efnis ákvörðunar um leyfilegt veiðimagn, en ákvæði um það í reglugerð er fallið úr gildi og því ljóst að taka þarf nýja ákvörðun um það ef og þá áður en til leyfisveitingar kemur. Með hliðsjón af þessu er rétt að málsmeðferð við undirbúning afgreiðslu leyfisumsóknar og málsmeðferð við mögulegar breytingar á reglugerðum, þ.m.t. vegna nýrrar ákvörðunar um heildarveiðimagn, verði samþætt eins og kostur er og þessar ákvarðanir undirbúnar samhliða."
      },
      {
        "index": 7,
        "paragraphText": "Tæpum mánuði síðar, eða 14. mars 2024, var af hálfu ráðuneytisins óskað eftir að X hf. legði fram viðeigandi gögn og upplýsingar um hvort og þá hvernig félagið fullnægði nánar tilgreindum skilyrðum og kröfum laga nr. 26/1949, um hvalveiðar, auk reglugerða settum á grundvelli meðal annars þeirra laga. Svör félagsins bárust ráðuneytinu 21. mars 2024. Í minnisblaði frá skrifstofu sjávarútvegs í ráðuneytinu 15. maí 2024 kemur meðal annars fram að í ljósi þeirra svara sem ráðuneytinu hafi borist telji það að skilyrðum laga og reglugerða til afgreiðslu og útgáfu leyfis sé fullnægt af hálfu félagsins. Í minnisblaðinu kemur jafnframt eftirfarandi fram:"
      },
      {
        "index": 8,
        "paragraphText": "Hvað varðar mögulega útfærslu á leyfi þá er lögð til sú breyting að ekki verði tilgreint í nýju leyfi nákvæm skilyrði leyfisins heldur verði vísað til þeirra laga og reglugerða sem um starfsemina gilda, einkum í ljósi þess að í fyrra var gefin út ítarleg reglugerð um veiðar á langreyðum með skilyrðum veiðanna og eftirliti. [...]. Þá leggur ráðuneytið til að tímalengd leyfis miðist við það tímabil sem fram kemur í ráðgjöf Hafrannsóknastofnunar, sem finna má í máli MAR24040214. Þannig verði leyfi gefið út fyrir tímabil ráðgjafar í stað þess að gefa leyfi út til lengri tíma eins og áður hefur verið. Þannig þarf að taka afstöðu til þess að gefa út leyfi vegna ársins 2024 eða fyrir tímabilið 2024-2025."
      },
      {
        "index": 9,
        "paragraphText": "Í minnisblaðinu er ítrekað að það sé mat ráðuneytisins að um tvær leiðir geti verið að ræða. Annars vegar sé það valkostur A, það er að gefa út leyfi vegna 2024 til 2025, og hins vegar valkostur B, það er að gefa út leyfi eingöngu vegna 2024. Í minnisblaðinu kemur þá eftirfarandi fram um fyrrgreinda valkosti:"
      },
      {
        "index": 10,
        "paragraphText": "Valkostur A: Kostur þessarar leiðar er að hér væri um ákveðinn fyrirsjáanleika að ræða og einnig væri samræmi í útgáfu leyfis við tíma fyrirliggjandi ráðgjafar Hafrannsóknastofnunar og því er hér einnig um ákveðið hagræði að ræða varðandi útgáfu leyfis þar sem ekki eru líkur á að ráðgjöf verði endurskoðuð fyrr en frá og með 2026."
      },
      {
        "index": 11,
        "paragraphText": "Valkostur B: Fyrirhugað er að nefndin sem er að skoða lög og alþjóðlegar skuldbindingar um hvalveiðar muni skila niðurstöðu sinni síðar á árinu. Þannig gætu tillögur nefndarinnar valdið því að það væri kostur að hafa ákveðinn sveigjanleika fyrir hendi varðandi útgáfu leyfis að nýju á árinu 2025."
      },
      {
        "index": 12,
        "paragraphText": "Með tölvupósti 28. maí 2024 var X hf. upplýst um að óskað yrði eftir umsögnum Hafrannsóknastofnunar, Fiskistofu og Matvælastofnunar auk 13 hagaðila, og frestur til að veita umsögn væri til 4. júní 2024. Í beiðninni til Hafrannsóknastofnunar kom meðal annars fram að óskað væri umsagnar stofnunarinnar um umsókn X hf. og drög að leyfisbréfi. Tekið var fram að óskað væri eftir að stofnunin veitti umsögn um þau atriði sem féllu undir starfssvið hennar og var sérstaklega tilgreint að óskað væri álits á þeim atriðum er lytu að ákvæðum þeirra laga og reglugerða sem sneru að stofnuninni eins og tilgreint væri í drögum að leyfisbréfinu. Framlagðar umsagnir voru sendar X hf. 5. júní 2024, þar á meðal umsögn Hafrannsóknastofnunar dagsett 29. maí 2024, og skilaði félagið ráðuneytinu athugasemdum sínum 10. júní 2024. Degi síðar var félaginu veitt leyfi til veiða á langreyðum fyrir árið 2024."
      },
      {
        "index": 13,
        "paragraphText": "Ljóst er af gögnum málsins að samtímis fór fram vinna í ráðuneytinu sem laut að töku nýrrar ákvörðunar um leyfilegt heildarveiðimagn á langreyðum. Í minnisblaði frá skrifstofu sjálfbærni í ráðuneytinu 19. febrúar 2024 kemur meðal annars fram sú afstaða að tilefni sé til að óska eftir frekari upplýsingum frá Hafrannsóknastofnun um aðferðafræði og forsendur veiðiþolsráðgjafar stofnunarinnar frá 2017 auk þess sem fram kemur að leita verði umsagnar stofnunarinnar um framkomna umsókn X hf. Fyrirspurn um forsendur veiðiráðgjafar var send Hafrannsóknastofnun 14. mars 2024 og barst ráðuneytinu svar stofnunarinnar 2. apríl 2024. Sem fyrr segir var síðan óskað eftir umsögn stofnunarinnar um umsókn X hf. 28. maí 2024. Reglugerð nr. 694/2024, um (13.) breytingu á reglugerð nr. 163/1973 um hvalveiðar, þar sem kveðið var á um leyfilegan heildarafla langreyða á árinu 2024, var gefin út í Stjórnartíðindum 11. júní 2024, sama dag og X hf. var veitt leyfi til veiða á langreyðum."
      },
      {
        "index": 14,
        "paragraphText": "III Samskipti umboðsmanns og ráðuneytis"
      },
      {
        "index": 15,
        "paragraphText": "Með bréfi til matvælaráðuneytisins 5. september 2024 var þess óskað að ráðuneytið afhenti umboðsmanni afrit af gögnum málsins auk þess sem óskað var eftir að ráðuneytið léti umboðsmanni í té tilteknar upplýsingar og skýringar. Umbeðin gögn og skýringar ráðuneytisins bárust 18. nóvember 2024."
      },
      {
        "index": 16,
        "paragraphText": "Í fyrsta lagi var þess óskað að ráðuneytið lýsti rökstuddri afstöðu sinni til þess hvort meðferð málsins hefði samrýmst grundvallarreglu stjórnsýsluréttar um málshraða og þá meðal annars með hliðsjón af þeim hagsmunum sem X hf. hafði af skjótri úrlausn málsins til að geta skipulagt atvinnurekstur sinn sumarið 2024. Í svarbréfi ráðuneytisins 18. nóvember 2024 er áréttað að grundvallarregla stjórnsýsluréttarins um málshraða hafi víðtækara gildissvið en 9. gr. stjórnsýslulaga nr. 37/1993 og hún geti eftir atvikum einnig tekið til undirbúnings og setningar almennra stjórnvaldsfyrirmæla. Í tilviki þessa máls hafi verið unnið að setningu stjórnvaldsfyrirmæla samhliða afgreiðslu umsóknar X hf., enda hafi meðal annars legið fyrir að engin slík fyrirmæli væru í gildi um leyfilegt heildarveiðimagn langreyða. Náin efnisleg tengsl hafi verið á milli þessara mála og nauðsynlegt að ljúka þeim samhliða. Auk afgreiðslu umsóknarinnar og samhliða meðferð hennar hafi því legið fyrir ráðuneytinu að taka afstöðu til setningar stjórnvaldsfyrirmæla. Í bréfinu kemur jafnframt fram sú afstaða að meðferð málsins hafi samrýmst grundvallarreglu stjórnsýsluréttar um málshraða. Af því tilefni kemur eftirfarandi fram:"
      },
      {
        "index": 17,
        "paragraphText": "Sem fyrr greinir var heildarmálsmeðferðartími málsins hefðbundinn og hvorki frábrugðinn afgreiðslutíma fyrri umsókna né almennum afgreiðslutíma mála hjá ráðuneytinu. Þannig liggur fyrir að leyfi það sem óskað var endurnýjunar á með umræddri umsókn var gefið út 5. júlí 2019 á grundvelli umsóknar sem barst ráðuneytinu 12. mars það ár. Hvorki meðferðartími málsins né tímasetning ákvörðunar í því var þannig á nokkurn hátt frábrugðin því sem almennt tíðkast. Þannig má benda á að árið 2014 var leyfi til hvalveiða gefið út þann 15. maí og að árið 2009 var leyfi til vinnslu hvalaafurða gefið út þann 16. júní. Þegar það er virt og tekið tillit til þess að málið var flókið úrlausnar, m.a. sökum matskennds eðlis lagagrundvallarins og þess svigrúms sem ráðherra er játað við val á leiðum við útgáfu leyfa, og þar sem málið laut að setningu bæði sérstakra og almennra stjórnvaldsfyrirmæla, er að mati ráðuneytisins ekkert tilefni til ályktunar þess efnis að afgreiðslutíminn hafi sem slíkur verið óeðlilegur eða úr hófi."
      },
      {
        "index": 18,
        "paragraphText": "Þá er áréttað að allt kapp hafi verið lagt á að ljúka meðferð málsins þannig að veiðar gætu hafist á hefðbundnum tíma árs, þrátt fyrir miklar annir í ráðuneytinu."
      },
      {
        "index": 19,
        "paragraphText": "Í öðru lagi var þess óskað að ráðuneytið upplýsti hvers vegna lögbundinnar umsagnar Hafrannsóknastofnunar, svo og annarra umsagna sem ráðuneytið taldi tilefni til að leita eftir, var ekki leitað fyrr. Auk þess var óskað eftir rökstuddri afstöðu ráðuneytisins til þess hvort og þá hvernig sú málsmeðferð hefði samrýmst 2. mgr. 9. gr. stjórnsýslulaga. Í skýringum ráðuneytisins er gerð grein fyrir því að álitsumleitan þess til Fiskistofu, Hafrannsóknastofnunar og Matvælastofnunar hafi öðru fremur lotið að drögum að leyfisbréfi sem ekki hefðu legið fyrir á fyrri stigum málsins, enda hafi stór hluti af vinnu ráðuneytisins falist í því að taka afstöðu til annars vegar efnis stjórnvaldsfyrirmæla og hins vegar leyfisbréfsins. Hluti af vinnunni hafi þannig falið í sér mat á því hvert svigrúm ráðherra væri, bæði að því er sneri að tímalengd leyfisins og heildarveiðimagni. Ekki hafi verið unnt að leita þessara umsagna fyrr en að loknum þessum undirbúningi að útgáfu leyfisins. Jafnframt er bent á að ekki sé ótvírætt af 1. mgr. 1. gr. laga nr. 26/1949, um hvalveiðar, að hvaða efnisatriðum lögbundna álitsumleitanin skuli lúta. Í framkvæmd hafi álits Hafrannsóknastofnunar verið leitað um heildarveiðimagn í tengslum við setningu reglugerða um það efni fremur en um einstakar leyfisumsóknir. Þá er áréttað að stuttur tími hafi verið veittur til að svara beiðnum um umsögn og beiðnirnar hafi því sem slíkar ekki tafið afgreiðslu málsins svo nokkru næmi."
      },
      {
        "index": 20,
        "paragraphText": "Í þriðja lagi var þess óskað að ráðuneytið skýrði nánar hvers vegna það taldi þörf á að leita eftir umsögnum annarra aðila en Hafrannsóknastofnunar og þá með tilliti til þess með hvaða hætti þeim var ætlað að stuðla að því að málið yrði „nægjanlega upplýst“ áður en ákvörðun yrði tekin í því, sbr. 10. gr. stjórnsýslulaga. Í skýringum ráðuneytisins er meðal annars vísað til þess að markmið álitsumleitunar til Fiskistofu, Hafrannsóknastofnunar og Matvælastofnunar hafi verið að afla afstöðu fag- og eftirlitsstofnana til fyrirhugaðs efnis leyfis, enda byggju þessar stofnanir yfir sérþekkingu sem mikilvægt væri að nýta áður en leyfi yrði gefið út. Að baki ákvörðun ráðherra um að leita skyldi álits heildarsamtaka ferðaþjónustunnar og annarra hagaðila auk dýra- og umhverfissamtaka hafi annars vegar legið það sjónarmið að slík álitsumleitan færi fram samhliða álitsumleitan til undirstofnana og hefði því ekki áhrif á afgreiðslutíma málsins og hins vegar það sjónarmið að afla sem gleggstra upplýsinga um almenn áhrif leyfisveitingarinnar á hagsmuni annarra hagaðila."
      },
      {
        "index": 21,
        "paragraphText": "Í fjórða lagi var þess óskað að ráðuneytið skýrði nánar hvaða málefnalegu sjónarmið hefðu legið til grundvallar ákvörðun þess um að útgefið leyfi til X hf. til veiða á langreyðum yrði aðeins veitt til ársloka 2024. Sérstaklega var óskað eftir skýringum á því hvort og þá hvernig mat hefði verið lagt á meðalhóf við töku þessarar ákvörðunar með hliðsjón af atvinnuhagsmunum X hf. Í skýringum ráðuneytisins er fyrst og fremst áréttað að löggjafinn hafi ekki tekið afstöðu til tímamarka leyfa samkvæmt lögunum og að tímamörk útgefinna leyfa hafi verið með ýmsu móti í gildistíð laganna, en til að mynda hafi félaginu árið 2006 verið veitt leyfi til veiða á langreyðum sem bundið hafi verið við „fiskveiðiárið 2006/2007“. Ráðherra hafi því svigrúm til að ákveða meðal annars til hversu langs tíma leyfi skuli veitt í senn. Í þessu tilviki hafi það verið mat ráðherra, með tilliti til atvika málsins, að rétt væri að binda ákvörðunina við árið 2024. Ráðuneytið bendir meðal annars á að tímamörk leyfisins hafi engin áhrif á möguleika X hf. til að sækja á ný um og hljóta leyfi vegna síðari tímabila. Tímabindingin hafi því ekki falið í sér takmörkun á réttindum félagsins. Útgáfa leyfisins væri þá ívilnandi ákvörðun og hagsmunir X hf. af því að leyfistími yrði lengri að þessu sinni yrðu ekki taldir þess eðlis að þeir vægju þyngra en almannahagsmunir tengdir yfirstandandi endurskoðun regluverksins og viðbrögðum við niðurstöðum þeirrar endurskoðunar."
      },
      {
        "index": 22,
        "paragraphText": "Athugasemdir X hf. við skýringar ráðuneytisins bárust 5. desember 2024."
      },
      {
        "index": 23,
        "paragraphText": "IV Athugun umboðsmanns Alþingis"
      },
      {
        "index": 24,
        "paragraphText": "1 Leyfi til hvalveiða"
      },
      {
        "index": 25,
        "paragraphText": "Um leyfi til hvalveiða er fjallað í 1. gr. laga nr. 26/1949, um hvalveiðar, með síðari breytingum. Í 1. mgr. greinarinnar kemur eftirfarandi fram:"
      },
      {
        "index": 26,
        "paragraphText": "Rétt til að stunda hvalveiðar í fiskveiðilandhelgi Íslands, eins og hún er ákveðin í reglugerð nr. 299 15. júlí 1975, til að landa hvalafla, þótt utan þeirrar landhelgi sé veitt, og til að verka slíkan afla í landi eða í fiskveiðilandhelgi Íslands, hafa þeir einir, er fengið hafa til þess leyfi ráðuneytisins. Slík leyfi má aðeins veita aðilum er fullnægja skilyrðum til að mega stunda fiskveiðar í fiskveiðilandhelgi Íslands. Áður en leyfi er veitt, skal ráðherra leita umsagnar Hafrannsóknastofnunar."
      },
      {
        "index": 27,
        "paragraphText": "Leyfishafi skal á hverjum tíma veita allar þær upplýsingar um starfsemi sína og starfsháttu sem ráðuneytið telur nauðsynlegar, sbr. 3. mgr. greinarinnar. Umboðsmaður hefur áður fjallað um tilgang þess að ráðherra sé gert að leita umsagnar Hafrannsóknastofnunar í tengslum við útgáfu leyfa til hvalveiða og meðal annars bent á að tilgangurinn sé fyrst og fremst sá að tryggja að ákvörðun ráðherra um leyfðar hvalveiðar sé reist hverju sinni á traustum vísindalegum upplýsingum um hagkvæma nýtingu hvalveiðistofna við landið, sbr. til að mynda niðurstöðu setts umboðsmanns Alþingis 28. september 2009 í máli nr. 5651/2009."
      },
      {
        "index": 28,
        "paragraphText": "Í lögum nr. 26/1949 er að öðru leyti ekki mælt fyrir um það hvaða sjónarmið ráðherra skal leggja til grundvallar við mat sitt á því hvort hvalveiðar skuli almennt heimilar, en það mat hefur í framkvæmd verið útfært með útgáfu og breytingum á reglugerð þar um og síðan eftir atvikum útgáfu veiðileyfa til tiltekinna fyrirtækja telji ráðherra skilyrðum laga og reglna fullnægt hvað það varðar. Sú ákvörðun er því matskennd og hefur ráðherra töluvert svigrúm til mats um það hvaða málaefnalegu sjónarmið hann leggur til grundvallar þeirri almennu afstöðu sinni að hvalveiðar skuli vera heimilar. Af því tilefni tek ég fram að umboðsmaður Alþingis er ekki í sömu stöðu og stjórnvald sem tekur slíka ákvörðun. Þannig leiðir af eðli þess eftirlits sem umboðsmaður hefur með höndum að það er ekki verkefni hennar að endurmeta sjálfstætt hvert ætti að vera efni ákvörðunar heldur að leggja mat á hvort málsmeðferð og ákvörðun stjórnvalds hafi verið í samræmi við lög."
      },
      {
        "index": 29,
        "paragraphText": "Nánar er mælt fyrir um leyfi til hvalveiða í reglugerð nr. 163/1973, um hvalveiðar, með síðari breytingum. Í 1. mgr. 1. gr. reglugerðarinnar kemur meðal annars fram um leyfisveitingar að áður en leyfi er veitt skuli ráðherra leita umsagnar Hafrannsóknastofnunar. Af reglugerð nr. 694/2024, sem tók gildi daginn eftir að ákvörðun um veitingu leyfis til X hf. var tekin 11. júní 2024, leiddi að eingöngu þeim skipum sem voru sérútbúin til veiða á stórhvölum var heimilt að taka þátt í veiðum á langreyði árið 2024, sbr. 1. gr. reglugerðar nr. 694/2024. Fyrir þann tíma hafði verið mælt fyrir um að eingöngu þeim skipum sem sérútbúin væru til veiða á stórhvölum væri heimilt að taka þátt í veiðum á langreyði árin 2019 til 2023, sbr. 1. gr. reglugerðar nr. 186/2019. Með reglugerð nr. 694/2024 var þá jafnframt í 2. gr. kveðið á um að í viðauka við reglugerð nr. 163/1973 kæmi fram að leyfilegur heildarafli langreyða á árinu 2024 skyldi nema 99 dýrum á svæði EG/WI og 29 dýrum á svæði EI/F."
      },
      {
        "index": 30,
        "paragraphText": "2 Gildistími leyfisins"
      },
      {
        "index": 31,
        "paragraphText": "Líkt og áður er rakið voru í kvörtun X hf. gerðar athugasemdir við meðferð og niðurstöðu málsins, og meðal annars byggt á því að ráðherra hefði ekki verið heimilt að tímabinda leyfi X hf. við árið 2024."
      },
      {
        "index": 32,
        "paragraphText": "Í lögum nr. 26/1949 er ekki sérstaklega fjallað um hvort eða með hvaða hætti takmarka skuli gildistíma leyfa til hvalveiða, að því undanskildu að þegar um er að ræða notkun erlendra skipa til veiðanna skuli leyfi ekki veitt til lengri tíma en eins árs, sbr. 2. gr. laganna. Ég árétta jafnframt að ákvörðun ráðherra um útgáfu leyfis er matskennd ákvörðun og ljóst er að almennur lagagrundvöllur um að heimila hvalveiðar í fiskveiðilandhelgi Íslands veitir ráðherra ákveðið svigrúm til ákvörðunartöku þar að lútandi. Sem endranær verða þær ákvarðanir þó að byggjast á málefnalegum sjónarmiðum. Jafnframt verður að gæta meðalhófs við töku slíkra ákvarðana með hliðsjón af þeim hagsmunum sem undir eru."
      },
      {
        "index": 33,
        "paragraphText": "Meðalhófsreglan er ein af grundvallarreglum stjórnsýsluréttarins. Meðal annars er kveðið á um hana í 12. gr. stjórnsýslulaga nr. 37/1993. Reglan hefur jafnframt víðtækara gildissvið en lögin og er því ekki bundin við þær ákvarðanir sem falla undir þau. Inntak meðalhófsreglunnar er að stjórnvald skal því aðeins taka íþyngjandi ákvörðun þegar lögmætu markmiði, sem að er stefnt, verður ekki náð með öðru og vægara móti. Þá skal þess gætt að ekki sé farið strangar í sakirnar en nauðsyn ber til. Þessi grundvallarregla felur það í sér að stjórnvöld verða að gæta hófs í meðferð valds síns. Þau verða að líta bæði til þess markmiðs sem starf þeirra stefnir að og taka tillit til hagsmuna og réttinda þeirra einstaklinga sem athafnir þeirra og valdbeiting beinist að, sbr. til hliðsjónar álit setts umboðsmanns Alþingis 29. desember 2017 í máli nr. 8749/2015. Við mat á vægi þessara hagsmuna verður að ganga út frá því að hagsmunir sem njóta verndar mannréttindaákvæða stjórnarskrár vegi þungt, sbr. til hliðsjónar álit setts umboðsmanns Alþingis 20. september 2013 í máli nr. 6335/2011 og álit umboðsmanns Alþingis 5. janúar 2024 í máli nr. 12291/2023."
      },
      {
        "index": 34,
        "paragraphText": "Líkt og rakið var í kafla II var í minnisblaði frá skrifstofu sjávarútvegs í ráðuneytinu 15. maí 2024 gerð grein fyrir því mati ráðuneytisins að tvær leiðir kæmu til greina við útgáfu leyfis til X hf., það er annaðhvort útgáfa leyfis vegna 2024 til 2025 eða útgáfa leyfis eingöngu vegna 2024. Af minnisblaðinu verður ráðið að að baki síðarnefnda valkostinum hafi fyrst og fremst búið sjónarmið sem sneru að þá yfirstandandi vinnu starfshóps sem falið hafði verið að rýna lagaumgjörð hvalveiða. Að baki fyrrnefnda valkostinum hafi aftur á móti búið þau sjónarmið að það myndi tryggja ákveðinn fyrirsjáanleika, auk þess sem það væri í samræmi við gildistíma fyrirliggjandi ráðgjafar Hafrannsóknastofnunar sem gefin var út fyrir tímabilið 2018 til 2025."
      },
      {
        "index": 35,
        "paragraphText": "Af skýringum matvælaráðuneytisins til mín verður ráðið að það hafi verið mat ráðuneytisins að ástæða væri til þess að gefa leyfið út til skemmri tíma en gert hefði verið síðustu ár og að við það mat hafi meðal annars verið litið til þess að þannig væri ráðuneytið betur í stakk búið til að bregðast við mögulega breyttum aðstæðum og sinna því eftirlitshlutverki sem hvílir á því samkvæmt lögum. Að því er snýr að meðalhófi sérstaklega tekur ráðuneytið meðal annars fram að tímamörk leyfisins hafi ekki áhrif á möguleika X hf. til að sækja á ný um og hljóta leyfi vegna síðari tímabila. Tímabindingin hafi því ekki falið í sér takmörkun á réttindum félagsins. Þá hafi ráðuneytið ekki talið hagsmuni X hf. af því að leyfistími yrði lengri að þessu sinni þess eðlis að þeir vægju þyngra en almannahagsmunir tengdir yfirstandandi endurskoðun regluverksins og viðbrögðum við niðurstöðum þeirrar endurskoðunar. Af því sem fram kemur í annars vegar minnisblaðinu 15. maí 2024 og hins vegar skýringum ráðuneytisins til mín verður því dregin sú ályktun að að baki ákvörðun ráðuneytisins um að gefa leyfið út eingöngu vegna ársins 2024 hafi, auk sjónarmiða um að þannig væri ráðuneytið betur í stakk búið til að sinna eftirlitshlutverki sínu, legið sjónarmið sem lutu að mögulegri endurskoðun á regluverki. Þessi sjónarmið vægju þannig, að mati ráðuneytisins, þyngra heldur en sjónarmið tengd hagsmunum X hf."
      },
      {
        "index": 36,
        "paragraphText": "Ráðherra hefur ákveðið svigrúm samkvæmt lögum nr. 26/1949 til að ákveða efnisleg atriði og skilyrði leyfisveitingar. Þá er hægt að fallast á að það geti verið málefnalegt sjónarmið við heildstætt mat stjórnvalds á því hvaða skilyrði leyfi verður bundið að líta til möguleika á að skipuleggja og hafa eftirlit með hvalveiðum sem atvinnugrein, með tilliti til þess að ná jafnvægi milli verndar og nýtingar hvalastofnsins á grundvelli gildandi lagareglna. Á hinn bóginn, og þar sem slíkt mat á að vera heildstætt eins og áður segir, verður að kanna og meta þá andstæðu hagsmuni sem eru undirliggjandi í hverju máli fyrir sig, þar með talið hagsmuni umsækjanda leyfis sem hefur með höndum atvinnurekstur. Það á einkum við þegar verið er að stytta leyfistíma frá því sem áður hefur tíðkast og þar með breyta framkvæmd sem hefur verið við lýði í nokkuð langan tíma. Ég tek þó fram að ég tel ekki rétt að slá því föstu að leyfisveiting til X hf. til fimm ára í senn allt frá árinu 2009 teljist venjuhelguð framkvæmd enda verður að gera ráð fyrir að laga- og regluumhverfið í tengslum við slíka starfsemi geti tekið breytingum. Í þessu sambandi bendi ég á að það mat sem þarf að fara fram í tengslum við útgáfu starfsleyfis til X hf. er ekki takmarkað við þau sjónarmið um jafnvægi á milli verndar og nýtingar hvalastofns sem til dæmis liggja til grundvallar setningar stjórnvaldsfyrirmæla um leyfilegan heildarafla heldur verður jafnframt að líta til þeirra hagsmuna sem snúa að möguleikum fyrirtækisins til að skipuleggja starfsemi sína og rekstur. Af fyrirliggjandi gögnum málsins verður ekki ráðið að ráðuneytið hafi sérstaklega kannað og tekið skýra afstöðu til þeirra einstaklegu og verulegu hagsmuna sem X hf. hafði að þessu leyti heldur byggt afstöðu sína á því almenna mati að hagsmunir fyrirtækisins væru ekki þess eðlis að þeir vægju þyngra en almannahagsmunir sem tengdust yfirstandandi endurskoðun regluverksins og viðbrögðum við niðurstöðum þeirrar endurskoðunar. Ég tel þess vegna að ákvörðun ráðuneytisins að þessu leyti hafi ekki verið reist á fullnægjandi heildstæðu mati."
      },
      {
        "index": 37,
        "paragraphText": "Að auki tel ég, þegar litið er til annars vegar þeirra hagsmuna sem X hf. hafði sem atvinnurekandi og hins vegar fyrri framkvæmdar við útgáfu sambærilegra leyfa til félagsins síðasta rúma áratug, að sú breyting sem fólst í ákvörðun ráðuneytisins um að takmarka gildistíma leyfis X hf. við árið 2024 verði að teljast íþyngjandi fyrir félagið. Af því leiðir að leggja þarf mat á hvort ráðuneytið hafi valið þá leið sem íþyngdi félaginu minnst en náði þó því markmiði sem var stefnt að með breytingunni."
      },
      {
        "index": 38,
        "paragraphText": "Ljóst er samkvæmt minnisblaðinu frá 15. maí 2024 að sú afstaða ráðuneytisins lá þá fyrir að skilyrðum laga og reglugerða til afgreiðslu og útgáfu leyfis væri fullnægt af hálfu félagsins. Á þeim grundvelli er í sama minnisblaði fjallað um þá möguleika sem að mati ráðuneytisins komu til greina og sneru að því að binda ákvörðunina við ákveðin tímamörk. Þar er tilgreindur valkostur sem var ekki eins íþyngjandi fyrir félagið og betur til þess fallinn að gæta að þeim atvinnuhagsmunum sem voru í húfi, til að mynda með tilliti til fyrirsjáanleika, sbr. orðalag ráðuneytisins sjálfs, enda verður að líta svo á að félagið hafi töluverða hagsmuni af því að geta skipulagt atvinnurekstur sinn, sbr. jafnframt umfjöllun í kafla IV.3 álits þessa. Þeir hagsmunir takmörkuðu þannig að ákveðnu marki það svigrúm sem ráðherra hefur samkvæmt lögum nr. 26/1949, í ljósi atvika málsins. Ég horfi þá jafnframt til þess að hvorki í skýringum ráðuneytisins til mín né í öðrum gögnum málsins er að finna fullnægjandi skýringar á því af hverju fyrrgreindur valkostur, það er valkostur A, var ekki talinn tækur í málinu og þar með ekki til þess fallinn að ná því markmiði sem að var stefnt. Ég tel í ljósi framangreinds að ekki liggi fyrir að gætt hafi meðalhófs við töku ákvörðunar um útgáfu leyfisins. Ráðuneytið hefur því ekki sýnt fram á að ákvörðunin hafi að þessu leyti verið í samræmi við lög."
      },
      {
        "index": 39,
        "paragraphText": "3 Málsmeðferð ráðuneytisins"
      },
      {
        "index": 40,
        "paragraphText": "Í kvörtun X hf. var byggt á því að við afgreiðslu umsóknar félagsins hjá ráðuneytinu hefði ekki verið gætt að málshraða með fullnægjandi hætti. Að því leyti hefur athugun mín beinst að því hvort málsmeðferð ráðuneytisins hafi verið fullnægjandi, sbr. 9. gr. stjórnsýslulaga nr. 37/1993, og þá fyrst og fremst hvort unnt hafi verið að hraða afgreiðslu málsins, meðal annars með tilliti til þeirra hagsmuna sem undirliggjandi voru."
      },
      {
        "index": 41,
        "paragraphText": "Meginregla um málshraða í stjórnsýslumálum er lögfest í 9. gr. stjórnsýslulaga nr. 37/1993. Hún er byggð á óskráðri meginreglu stjórnsýsluréttar sem tekur til allrar stjórnsýslu og hefur þannig víðtækara gildissvið en lagagreinin. Í hinni lögfestu reglu kemur fram að ákvarðanir í málum skuli teknar svo fljótt sem unnt er, sbr. 1. mgr. greinarinnar. Þar segir jafnframt að þar sem leitað er umsagnar skuli það gert við fyrstu hentugleika, sbr. 2. mgr. greinarinnar. Ef leita þarf eftir fleiri en einni umsögn skal það gert samtímis þar sem því verður við komið. Stjórnvald skal tiltaka fyrir hvaða tíma óskað er eftir að um­sagnaraðili láti í té umsögn sína. Að lokum er mælt fyrir um að þegar fyrirsjáanlegt sé að afgreiðsla máls muni tefjast beri að skýra aðila máls frá því, sbr. 3. mgr. greinarinnar. Skal þá upplýsa um ástæður tafanna og hvenær ákvörðunar sé að vænta."
      },
      {
        "index": 42,
        "paragraphText": "Í málshraðareglunni felst áskilnaður um að aldrei megi vera um ónauðsynlegan drátt á afgreiðslu máls að ræða. Við mat á því hvað geti talist eðlilegur afgreiðslutími verður að meta málsmeðferð í hverju máli heildstætt. Við matið þarf því meðal annars að hafa hliðsjón af atvikum, eðli og umfangi máls. Þá hefur mikilvægi ákvörðunar fyrir aðila einnig þýðingu. Þannig ber almennt að hraða meðferð mála sem varða verulega fjárhagslega hagsmuni aðila, eins og til dæmis mál er lúta að réttindum aðila sem reka atvinnustarfsemi, sbr. til hliðsjónar álit setts umboðsmanns Alþingis 17. nóvember 2010 í máli nr. 5347/2008. Lög nr. 26/1949, um hvalveiðar, fela í sér takmörkun á atvinnufrelsi, sbr. 75. gr. stjórnarskrárinnar. Lögin binda enda veiðarnar því skilyrði að leyfi til þeirra þarf frá ráðherra. Framkvæmd laganna getur þannig haft áhrif á fjárhag og atvinnurekstur viðkomandi aðila og því brýnt að stjórnvöld hagi verkum sínum þannig að til að mynda ákvarðanir sem beinast að þessum aðilum og þýðingu hafa við skipulag atvinnureksturs þeirra liggi fyrir eins fljótt og kostur er, sbr. álit umboðsmanns Alþingis 20. desember 2000 í máli nr. 2352/1998."
      },
      {
        "index": 43,
        "paragraphText": "Líkt og rakið er í kafla II í þessu áliti barst matvælaráðuneytinu umsókn X hf. 30. janúar 2024. Ljóst er að ráðuneytið taldi þörf á að óska eftir frekari gögnum og upplýsingum frá félaginu, en sú afstaða ráðuneytisins lá fyrir að minnsta kosti 19. febrúar 2024, sbr. minnisblað frá skrifstofu sjálfbærni í ráðuneytinu dagsett þann dag. Gagnaöflunin sjálf fór þó ekki fram fyrr en tæpum mánuði síðar, eða með bréfi til X hf. 14. mars 2024. Ráðuneytið óskaði eftir umsögnum í málinu 28. maí 2024, þar á meðal lögbundinni umsögn Hafrannsóknastofnunar, sbr. 3. málslið 1. mgr. 1. gr. laga nr. 26/1949. Því liðu um fjórir mánuðir frá því að umsókn X hf. barst ráðuneytinu þar til leitað var eftir lögbundinni umsögn stofnunarinnar. Ráðuneytið hefur meðal annars skýrt það á þann veg að ekki hafi verið unnt að óska eftir umsögninni fyrr en að loknum undirbúningi að útgáfu leyfisins. Drög að leyfisbréfinu hafi ekki legið fyrir á fyrri stigum málsins þar sem hluti af vinnu ráðuneytisins hafi ekki einungis falist í því að taka afstöðu til leyfisins sjálfs heldur líka efnis stjórnvaldsfyrirmæla, það er reglugerðar nr. 694/2024. Af skýringum ráðuneytisins verður þannig ráðið að það sé afstaða þess að ekki hafi verið komist hjá því að undirbúningur að setningu reglugerðarinnar hefði áhrif á vinnslu umsóknar X hf., og þannig í reynd staðið í vegi fyrir því að hægt væri að óska eftir lögbundinni umsögn vegna hennar fyrr en gert var."
      },
      {
        "index": 44,
        "paragraphText": "Með hliðsjón af framangreindu og eftir yfirferð á gögnum málsins tel ég ástæðu til að gera athugasemdir við tiltekin atriði í málsmeðferð ráðuneytisins. Það liggur þannig fyrir að um þremur vikum eftir að umsókn X hf. barst ráðuneytinu lá fyrir sú afstaða þess að afla þyrfti frekari gagna frá X hf. þannig að hægt væri að tryggja að málið yrði nægjanlega upplýst. Í kjölfar þess liðu um fjórar vikur í viðbót þangað til óskað var eftir gögnunum. Ég tel, þegar litið er til þess tíma sem leið frá því að umsókn X hf. barst ráðuneytinu þar til óskað var eftir frekari gögnum og upplýsingum frá félaginu, að ráðuneytinu hafi borið að gæta betur að málshraðareglu stjórnsýslulaga að þessu leyti."
      },
      {
        "index": 45,
        "paragraphText": "Ég tel þá ljóst að það hafi ekki verið í samræmi við málshraðareglu stjórnsýslulaga að draga það svo lengi sem raun varð á að óska eftir lögbundinni umsögn Hafrannsóknastofnunar, sbr. 2. mgr. 9. gr. stjórnsýslulaga. Ég tel þannig að þrátt fyrir það svigrúm sem ráðherra almennt hefur við ákvarðanatöku um útgáfu leyfa á grundvelli 1. mgr. 1. gr. laga nr. 26/1949 sé ekki hægt að fallast á að sú vinna sem átti sér stað hjá ráðuneytinu og sneri fyrst og fremst að setningu stjórnvaldsfyrirmæla, það er reglugerðar nr. 694/2024, og laut þannig efnislega fyrst og fremst að leyfðum heildarafla á langreyðum árið 2024, hafi verið svo samofin vinnslu umsóknar X hf. að hún hafi staðið því í vegi að hægt væri að afla umsagnar Hafrannsóknastofnunar fyrr en þeirri tilteknu vinnu var lokið. Ég lít hér sérstaklega til þess að ráðuneytið hafði mun fyrr við meðferð málsins, það er með bréfi 14. mars 2024, óskað nánar tiltekinna upplýsinga frá Hafrannsóknastofnun um aðferðafræði og forsendur fyrirliggjandi veiðiþolsráðgjafar stofnunarinnar í tilefni þess að til stóð að taka nýja ákvörðun um leyfilegt heildarmagn á langreyðum. Afstaða stofnunarinnar til þessa tiltekna efnis lá því fyrir, sbr. svar hennar til ráðuneytisins 2. apríl 2024. Þá verður ekki ráðið af umsagnarbeiðni ráðuneytisins til stofnunarinnar 28. maí 2024 að þar hafi verið sérstaklega sóst eftir því að stofnunin veitti að nýju afstöðu sína til þessa efnis, heldur hafi beiðnin verið afmörkuð við að umsögn yrði veitt um meðfylgjandi umsókn X hf. og drög að leyfisbréfi. Ég tel þannig ljóst að sú vinna, þar á meðal upplýsingaöflun sem fór fram í ráðuneytinu í tilefni af setningu reglugerðar nr. 694/2024, sem sneri sérstaklega að álitaefnum sem ráðuneytið taldi vera til staðar og laut að því er virðist fyrst og fremst að leyfilegum heildarafla, hafi ekki þurft að leiða til þess að afgreiðsla umsóknar X hf. tefðist með þeim hætti sem átti sér stað í málinu. Ég horfi hér jafnframt sérstaklega til þess að líta verður svo á að félagið hafi haft hagsmuni af því að ákvörðun um leyfið yrði tekin sem fyrst þannig að það gæti skipulagt atvinnurekstur sinn þrátt fyrir að nýting útgefins leyfis yrði í kjölfar þess háð setningu stjórnvaldsfyrirmæla þar sem kveðið væri á um leyfilegan heildarafla. Miðað við þessi atvik málsins, og að virtum þeim hagsmunum sem X hf. hafði af úrlausn þess sem atvinnurekandi, tel ég því að ekki sé hægt að leggja annað til grundvallar en að skort hafi á að umsóknin hafi verið afgreidd í samræmi við þær kröfur til málsmeðferðar sem leiða af reglum stjórnsýsluréttarins um málshraða."
      },
      {
        "index": 46,
        "paragraphText": "Að lokum tek ég fram að stjórnvöldum er almennt frjálst að leita eftir upplýsingum og umsögnum, til að mynda frá sérfræðistofnunum og öðrum stjórnvöldum, í því skyni að upplýsa mál áður en það tekur ákvörðun í því enda sé slík upplýsingaöflun liður í því að leggja betri grundvöll að ákvörðun þess í málinu og leiði ekki til óþarfa tafa á afgreiðslu málsins, sbr. til hliðsjónar álit umboðsmanns Alþingis 29. desember 2008 í máli nr. 5376/2008. Fyrir liggur að ráðuneytið taldi þörf á að leita eftir umsögnum annarra aðila en Hafrannsóknastofnunar um umsókn X hf., þar á meðal Fiskistofu og Matvælastofnunar auk tiltekinna hagaðila. Í ljósi þess að framlagðar umsagnir voru sendar X hf. rétt um viku eftir að þeirra var óskað tel ég ekki nægilegt tilefni til að taka til sérstakrar umfjöllunar hvort þetta hafi verið nauðsynlegt til þess að upplýsa málið. Með hliðsjón af framangreindri umfjöllun minni og niðurstöðu á þá leið að það hafi ekki verið í samræmi við málshraðareglu stjórnsýslulaga að draga svo lengi sem raun varð á að óska eftir lögbundinni umsögn Hafrannsóknastofnunar tel ég aftur á móti tilefni til að benda á að það sama á við um frekari umsagnarbeiðnir ráðuneytisins. Í ljósi þess að ráðuneytið taldi þörf á að afla frekari umsagna vegna málsins, að því er virðist á þeim grundvelli að slíkt væri nauðsynlegt þannig að málið teldist nægjanlega upplýst, hefði verið í betra samræmi við málshraðareglu stjórnsýsluréttar að afla þeirra fyrr við meðferð málsins, sbr. 2. mgr. 9. gr. stjórnsýslulaga."
      },
      {
        "index": 47,
        "paragraphText": "V Niðurstaða"
      },
      {
        "index": 48,
        "paragraphText": "Það er álit mitt að ákvörðun matvælaráðuneytisins um að tímabinda leyfi X hf. við eingöngu árið 2024 hafi ekki verið reist á fullnægjandi mati eða samrýmst kröfum um meðalhóf. Það er jafnframt álit mitt að matvælaráðuneytið hafi ekki gætt nægilega að því að haga gagnaöflun sinni og umsagnarferli í máli X hf. með þeim hætti að samrýmdist 2. mgr. 9. gr. stjórnsýslulaga nr. 37/1993."
      },
      {
        "index": 49,
        "paragraphText": "Þar sem það liggur fyrir að í byrjun desember 2024 veitti matvælaráðuneytið X hf. leyfi til veiða á langreyðum til fimm ára tel ég ekki ástæðu til að beina sérstökum tilmælum til atvinnuvegaráðuneytisins vegna málsins. Ég beini þó þeim tilmælum til ráðuneytisins að taka framvegis mið af þeim sjónarmiðum sem koma fram í álitinu."
      },
      {
        "index": 50,
        "paragraphText": "Hinn 26. september 2024 var undirrituð kjörin umboðsmaður Alþingis og tók við embætti 31. október það ár. Ég hef því farið með mál þetta frá þeim tíma."
      }
    ]
  },
  {
    "title": "Bréf UA 10313/2019",
    "originalUrl": "https://www.umbodsmadur.is/alit-og-bref/mal/nr/11104/skoda/mal/",
    "type": "Bréf",
    "abstract": "A kvartaði í desembermánuði 2019 yfir annars vegar atvikum er urðu í Háskóla Íslands á árunum 2003 og 2004 og jafnframt niðurstöðu siðanefndar skólans 2016. Hins vegar laut kvörtunin að því að mennta- og menningarmálaráðuneytið hefði ekki aðhafst í kjölfar þess að A bar aðfinnslur sínar við meðferð Háskólans á málinu upp við ráðuneytið.\n\nAð því er varðaði þann hluta kvörtunarinnar, sem laut að atvikunum í Háskóla Íslands, taldi umboðsmaður að ekki væru skilyrði til að fjallað yrði um þau þar sem þau hefðu átt sér stað utan þess ársfrests, sem mælt væri fyrir um í lögum um umboðsmann Alþingis.\n\nAð teknu tilliti til svigrúms mennta- og menningarmálaráðherra við stjórnsýslueftirlit, sjálfsæðis opinberra háskóla og með hliðsjón af því hvernig A bar erindi sitt upp við ráðuneytið taldi umboðsmaður ekki tilefni til að taka viðbrögð ráðuneytisins við erindi A til athugunar.\n\nUmboðsmaður lauk málinu með bréfi 30. desember 2019.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Ég vísa til erindis yðar til mín, dags. 3. desember sl., sem þér beinið að mennta- og menningarmálaráðuneytinu og starfsmanni þess. Nánar tiltekið kvartið þér í fyrsta lagi yfir því að ráðuneytið hafi ekki aðhafst vegna ætlaðra brota tveggja prófessora við [...] Háskóla Íslands gagnvart yður og yfir framkomu starfsmanns ráðuneytisins við yður á fundi sem þér áttuð í ráðuneytinu með honum og aðstoðarmanni ráðherra 28. apríl sl. Í öðru lagi óskið þér eftir því að ég taki mál yðar til skoðunar í heild að eigin frumkvæði. Ég legg þann skilning í erindi yðar að því leyti að þér óskið eftir að athugun mín nái einnig til þeirra atvika sem áttu sér stað innan Háskóla Íslands fyrir rúmum 15 árum þegar þér voruð nemandi við skólann."
      },
      {
        "index": 2,
        "paragraphText": "Í kvörtuninni gerið þér grein fyrir atvikum er áttu sér stað innan Háskóla Íslands fyrir rúmum 15 árum þegar prófessor við skólann sagði sig frá því að prófa yður í [...]. Fram kemur að vegna tímafresta hafið þér ekki getað borið mál yðar undir úrskurð stjórnvalda en að þér hafið þó beint erindi til siðanefndar Háskóla Íslands vegna málsins. Með kvörtun yðar fylgdi ákvörðun siðanefndarinnar frá 25. maí 2016 í máli nr. [...] um að vísa erindinu frá á þeim grundvelli að það sé svo seint fram komið að það sé tilefnislaust og uppfylli því ekki skilyrði 4. gr. starfsreglna siðanefndarinnar um málsgrundvöll. Einnig fylgdi svarbréf ríkissaksóknara til yðar, dags. 2. janúar sl., þar sem fram kemur að ríkissaksóknari telji ekki tilefni til að hefja rannsókn samkvæmt lögum um meðferð sakamála, nr. 88/2008, í tilefni af umræddum atvikum. Ekki verður þó ráðið af erindi yðar að kvörtunin beinist að þeirri afstöðu ríkissaksóknara heldur snúi hún fremur að mennta- og menningar­málaráðuneytinu."
      },
      {
        "index": 3,
        "paragraphText": "II"
      },
      {
        "index": 4,
        "paragraphText": "Samkvæmt 1. mgr. 2. gr. laga nr. 85/1997, um umboðsmann Alþingis, er það hlutverk umboðsmanns að hafa, í umboði Alþingis, eftirlit með stjórnsýslu ríkis og sveitarfélaga og tryggja rétt borgaranna gagnvart stjórnvöldum landsins. Í 3. gr. laganna er starfssvið umboðsmanns nánar afmarkað í samræmi við þetta. Hver sá sem telur sig hafa verið beittan rangsleitni af hálfu einhvers þess aðila sem fellur undir starfssvið umboðsmanns Alþingis getur kvartað af því tilefni til umboðsmanns, sbr. 2. mgr. 4. gr. Í 6. gr. er kveðið á um skilyrði þess að kvörtun verði tekin til meðferðar af hálfu umboðsmanns. Í 2. mgr. 6. gr. segir að kvörtun skuli bera fram innan árs frá því er stjórnsýslugerningur sá, er um ræðir, var til lykta leiddur."
      },
      {
        "index": 5,
        "paragraphText": "Af gögnum málsins má ráða að atvik þau er áttu sér stað innan Háskóla Íslands og þér vísið til í kvörtun yðar hafi átt sér stað sumarið 2003 og haustið 2004. Ákvörðun siðanefndar Háskóla Íslands er dagsett 25. maí 2016. Engin gögn fylgdu um samskipti yðar við rektor í framhaldi af frávísun nefndarinnar. Kvörtun yðar er dagsett 3. desember 2019. Framangreindu skilyrði 2. mgr. 6. gr. laga nr. 85/1997 er því ekki fullnægt þar sem liðið er meira en eitt ár frá umræddum atvikum og ákvörðunum. Ekki eru því lagaskilyrði til þess að ég taki kvörtun yðar til frekari meðferðar að því leyti sem hún snýr að þeim. Að því er varðar ósk yðar um að ég taki mál yðar í heild til skoðunar að mínu eigin frumkvæði tek ég fram að almennt eru mál einstaklinga ekki tekin til athugunar á grundvelli heimildar umboðsmanns samkvæmt 5. gr. laga nr. 85/1997, enda hefur löggjafinn sett þá meginreglu að erindi þess sem leitar til umboðsmanns þurfi að uppfylla tiltekin skilyrði til að vera tekin til meðferðar og m.a. sé eitt ár hæfilegur frestur til þess að kvarta undan gerðum stjórnvalda við hann. Mat umboðsmanns á því hvort mál verði tekið til athugunar að hans eigin frumkvæði byggist einkum á því hvort líkur séu á að athugun hans geti leitt í ljós atriði sem hafa almenna þýðingu fyrir störf hlutað­eigandi stofnunar eða stjórnvalda í heild sinni. Eins og atvikum er hér háttað tel ég ekki tilefni til að taka atvik sem tilgreind eru í kvörtun yðar til athugunar að eigin frumkvæði."
      },
      {
        "index": 6,
        "paragraphText": "Hvað varðar þann hluta kvörtunar yðar er tengist viðbrögðum mennta- og menningarmálaráðuneytisins við erindi yðar eftir fund yðar í ráðuneytinu 28. apríl sl. þá fæ ég ekki betur séð en að þér hafið snúið yður til mennta- og menningarmálaráðherra og óskað eftir að hann aðhefðist í máli yðar á grundvelli þess að samkvæmt 1. mgr. 1. gr. laga nr. 85/2008, um opinbera háskóla, fari hann með yfirstjórn Háskóla Íslands. Kvörtun yðar fylgdu engin gögn um samskipti yðar við ráðuneytið. Af henni verður hins vegar ráðið að mennta- og menningarmálaráðuneytið hafi, að loknum fundi með yður, metið það svo að erindi yðar gæfi því ekki tilefni til að aðhafast á grundvelli yfirstjórnar- og eftirlitsheimilda sinna og tilkynnt yður um það munnlega."
      },
      {
        "index": 7,
        "paragraphText": "Þegar ósk kemur fram um að ráðherra aðhafist í tilteknu máli á grundvelli yfirstjórnar- og eftirlitsheimilda hefur ráðherra, sem hefur ráðuneyti sér til aðstoðar, verulegt svigrúm til mats, með tilliti til atvika og þeirra lagareglna sem á reynir, á því hvort tilefni sé til að grípa til úrræða gagnvart stjórnvaldinu sem eftirlitið beinist að. Þrátt fyrir að það mat og viðbrögð ráðuneytis við slíku erindi geti komið til athugunar hjá umboðsmanni Alþingis er það ekki hlutverk hans að leggja sjálfstætt mat á viðkomandi erindi heldur fyrst og fremst að taka til athugunar hvort fylgt hafi verið réttum málsmeðferðarreglum, hvort matið hafi byggst á fullnægjandi upplýsingum, hvort málefnaleg og lögmæt sjónarmið hafi verið lögð til grundvallar ákvörðun og mati ráðuneytis og ályktanir hafi ekki verið bersýnilega óforsvaranlegar miðað við fyrirliggjandi gögn."
      },
      {
        "index": 8,
        "paragraphText": "Með framangreint í huga, að virtum atvikum í máli yðar, með hliðsjón af sjálfstæði opinberra háskóla og með tilliti til þess með hvaða hætti þér báruð erindið undir ráðuneytið, þ.e. á fundi, tel ég ekki tilefni til að taka viðbrögð ráðuneytisins til athugunar og læt máli þessu því lokið með vísan til 1. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 386/2025",
    "originalUrl": "https://www.umbodsmadur.is/alit-og-bref/mal/nr/11103/skoda/mal/",
    "type": "Bréf",
    "abstract": "Kvartað var yfir framkvæmd nauðungarvistana.\n\nUmboðsmaður benti á að samkvæmt tilgreindum ákvæðum lögræðislaga væri gert ráð fyrir að slík mál sættu sérstakri meðferð fyrir dómstólum. Af þeim sökum væru ekki skilyrði til að fjalla um kvörtunina. Tók umboðsmaður fram að athugasemdir A yrðu hafðar til hliðsjónar við framkvæmd OPCAT-eftirlits.\n\nUmboðsmaður lauk málinu með bréfi 11. september 2025.",
    "content": [
      {
        "index": 0,
        "paragraphText": "Vísað er til erindis þíns í tölvupósti frá 4. september sl. þar sem fram kemur að þú teljir héraðslækni brjóta lög með því að reyna ekki önnur úrræði áður en hann mæti ásamt vopnuðum lögreglumönnum að heimilum fólks í þeim tilgangi að framkvæma nauðungarvistun. Með þessari framkvæmd teljir þú brotið alvarlega gegn stjórnarskrárvörðum réttindum fólks. Í tölvupóstinum frá þér kemur fram að nú sætir þú þriðju nauðungarvistuninni á einu og hálfu ári sem farið hafi fram með þessum hætti. Þú óskar eftir íhlutun umboðsmanns Alþingis í ljósi þess að umræddar athafnir hafi aukið á veikindi þín."
      },
      {
        "index": 1,
        "paragraphText": "Um nauðungarvistun er fjallað í III. kafla lögræðislaga nr. 71/1997. Þar kemur fram að læknir geti ákveðið nauðungarvistun manns á grundvelli 2. mgr. 19. gr. laganna en að frelsisskerðing samkvæmt þeirri málsgrein megi ekki standa lengur en í 72 klukkustundir nema til komi samþykki sýslumanns, sbr. 3. mgr. sömu greinar."
      },
      {
        "index": 2,
        "paragraphText": "Um rétt sjálfráða manns til að bera ákvörðun um nauðungarvistun og þvingaða meðferð í sjúkrahúsi undir dómstóla er fjallað í 30. gr. laganna. Þar segir í 1. mgr. að þeim sem vistaður hafi verið nauðugur í sjúkrahúsi samkvæmt 2. eða 3. mgr. 19. gr. sé heimilt að bera ákvörðun um nauðungarvistunina undir dómstóla. Í 3. mgr. 30. gr. er að finna frekari leiðbeiningar um hvernig það skuli gert en þar segir að beina skuli skriflegri kröfu til viðkomandi dómstóls. Í kröfunni skuli koma fram hvort óskað sé skipunar ákveðins talsmanns og ef svo er hver það eigi að vera. Ráðgjafi, sem mælt er fyrir um í 27. gr. laganna, skuli aðstoða við kröfugerð sé þess óskað og sjá um að dómstóli berist krafan þegar í stað."
      },
      {
        "index": 3,
        "paragraphText": "Þá vil ég benda á að í 32. gr. laganna er mælt fyrir um að dæma skuli bætur úr ríkissjóði vegna nauðungarvistunar sjálfráða manns ef lögmæt skilyrði hefur brostið til slíkrar aðgerðar, hún hefur staðið lengur en efni stóðu til eða að henni staðið á óþarflega hættulegan, særandi eða móðgandi hátt. Það er hins vegar verkefni dómstóla að fjalla um rétt einstaklinga til bóta ef þú telur efni til að bera slíka kröfu undir þá, en með þessari ábendingu hefur engin afstaða verið tekin til þess hvort tilefni sé til þess."
      },
      {
        "index": 4,
        "paragraphText": "Ástæða þess að ég bendi þér á þetta er að starfssvið umboðsmanns tekur hvorki til starfa dómstóla né ákvarðana og annarra athafna stjórnvalda, þegar samkvæmt beinum lagafyrirmælum er ætlast til að menn leiti leiðréttingar með málskoti til dómstóla, sbr. b.- og c.-liði 4. mgr. 3. gr. laga nr. 85/1997, um umboðsmann Alþingis. Þar sem mælt er fyrir um það sérstaklega í lögræðislögunum að nauðungarvistun verði borin undir dómstóla eru samkvæmt framangreindum ákvæðum laga nr. 85/1997 ekki uppfyllt skilyrði til að kvörtun þín verði tekin til meðferðar hjá umboðsmanni að því marki sem hún byggist á því að framkvæmd nauðungarvistunar í þínu tilviki hafi ekki verið í samræmi við lög."
      },
      {
        "index": 5,
        "paragraphText": "Ég skil erindi þitt þannig að í því felist jafnframt almennar athugasemdir við framkvæmd nauðungarvistana. Í tilefni af því vil ég benda á að umboðsmaður Alþingis hefur meðal annars því hlutverki að gegna að hafa eftirlit með aðstæðum frelsissviptra, þar á meðal þeirra sem hafa verið nauðungarvistaðir, á almennum grunni, svokallað OPCAT-eftirlit. Athugasemdir þínar verða hafðar til hliðsjónar við framkvæmd þess eftirlits. Ég árétta þó að það hefur ekki áhrif á framangreinda niðurstöðu mína um að ég hafi ekki forsendur til að taka kvörtun þína til frekari meðferðar."
      },
      {
        "index": 6,
        "paragraphText": "Með vísan til þess sem rakið er að framan er athugun minni á kvörtun þinni lokið, sbr. 1. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 320/2025",
    "originalUrl": "https://www.umbodsmadur.is/alit-og-bref/mal/nr/11102/skoda/mal/",
    "type": "Bréf",
    "abstract": "Kvartað var yfir fyrirkomulagi sorphirðu og álagningu gjalds fyrir hana hjá Reykjavíkurborg.\n\nÞar sem úrskurðarnefnd umhverfis- og auðlindamála hafði kæru vegna málsins til meðferðar taldi umboðsmaður sig ekki geta tekið kvörtunina til frekari meðferðar að svo stöddu.\n\nUmboðsmaður lauk málinu með bréfi 11. september 2025.",
    "content": [
      {
        "index": 0,
        "paragraphText": "Vísað er til kvörtunar þinnar 22. júlí sl. sem beinist að Reykjavíkurborg og lýtur að fyrirkomulagi sorphirðu og álagningu gjalds fyrir hana."
      },
      {
        "index": 1,
        "paragraphText": "Í tilefni af kvörtuninni skal tekið fram að ef skjóta má máli til æðra stjórnvalds er ekki unnt að kvarta til umboðsmanns fyrr en æðra stjórnvaldið hefur fellt úrskurð sinn í málinu, sbr. 3. mgr. 6. gr. laga nr. 85/1997, um umboðsmann Alþingis. Þetta lagaákvæði er einkum byggt á því sjónarmiði að stjórnvöld skuli fá tækifæri til að leiðrétta ákvarðanir, sem hugsanlega eru rangar, áður en leitað er til aðila utan stjórnkerfis þeirra, eins og umboðsmanns Alþingis, með kvörtun."
      },
      {
        "index": 2,
        "paragraphText": "Ástæða þess að ég rek framangreint er að stjórnvaldsákvarðanir sem eru teknar á grundvelli laga nr. 55/2003, um meðhöndlun úrgangs, reglugerða settra samkvæmt þeim eða samþykkta sveitarfélaga sæta kæru til úrskurðarnefndar umhverfis- og auðlindamála, sbr. 67. gr. laganna. Af gögnum sem þú hefur lagt fram eftir að kvörtun þín barst er ljóst að nefndin hefur til meðferðar kæru þína á álagningu Reykjavíkurborgar á gjaldi vegna sorpíláta. Ég get því ekki tekið kvörtunina til frekari meðferðar fyrr en niðurstaða nefndarinnar liggur fyrir. Ef þú ert enn ósátt að fenginni úrlausn nefndarinnar er þér fært að leita til umboðsmanns á ný með kvörtun þar að lútandi."
      },
      {
        "index": 3,
        "paragraphText": "Með vísan til þess sem að framan er rakið lýk ég umfjöllun minni um kvörtunina, sbr. 1. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 194/2025",
    "originalUrl": "https://www.umbodsmadur.is/alit-og-bref/mal/nr/11101/skoda/mal/",
    "type": "Bréf",
    "abstract": "A kvartaði yfir skorti á svörum við erindum hennar og B sem var beint til byggingarfulltrúans í Reykjavík .\n\nÞar sem kvörtunin laut að töfum og Reykjavíkurborg hafði svarað erindunum taldi umboðsmaður ekki ástæðu til að aðhafast frekar.\n\nUmboðsmaður lauk málinu með bréfi 23. júní 2025.",
    "content": [
      {
        "index": 0,
        "paragraphText": "Vísað er til kvörtunar þinnar 28. apríl sl. sem beinist að byggingarfulltrúanum í Reykjavík og lýtur að skorti á svörum við erindi þínu og B 11. september 2024. Er um að ræða eftirfylgni við fyrri erindi ykkar vegna framkvæmda húseigenda við [...] í Reykjavík, en í tilefni þess hafði ykkur verið tjáð með tölvupósti 25. júní þess árs að framkvæmdirnar yrðu teknar til skoðunar hjá eftirlitsdeild umhverfis- og skipulagssviðs borgarinnar með tilliti til þess hvort þær væru óheimilar."
      },
      {
        "index": 1,
        "paragraphText": "Með bréfi 5. maí sl. var þess óskað að Reykjavíkurborg upplýsti umboðsmann um hvað liði meðferð og afgreiðslu erindisins og afhenti eftir atvikum gögn því tengdu. Í svari borgarinnar 19. maí sl. kemur fram sú afstaða Reykjavíkurborgar að hluta erindisins hefði þegar verið svarað 3. og 25. júní 2024. Þeim hluta fyrirspurna ykkar, sem fólust í upphaflega erindinu, yrði svarað fljótlega og yrði umboðsmaður upplýstur um það. Nú liggur fyrir að borgin hefur brugðist við erindinu með tölvupósti til þín 5. júní sl. og hefur afrit svarsins borist umboðsmanni. Þar sem kvörtunin lýtur að töfum og þar sem fyrir liggur að Reykjavíkurborg hefur nú brugðist við erindunum er ekki tilefni til þess fyrir mig að aðhafast frekar vegna málsins."
      },
      {
        "index": 2,
        "paragraphText": "Með hliðsjón af atvikum málsins tel ég þó rétt að taka fram að í 1. mgr. 56. gr. laga nr. 160/2010, um mannvirki, er m.a. kveðið á um að sé ásigkomulagi, frágangi, umhverfi eða viðhaldi húss, annars mannvirkis eða lóðar ábótavant, af því stafar hætta eða það telst skaðlegt heilsu að mati byggingarfulltrúa eða ekki sé gengið frá því samkvæmt samþykktum uppdráttum, lögum, reglugerðum og byggingarlýsingu, skuli gera eiganda eða umráðamanni þess aðvart og leggja fyrir hann að bæta úr því sem áfátt sé. Þá segir í 59. gr. laganna að stjórnvaldsákvarðanir sem teknar séu á grundvelli laganna sæti kæru til úrskurðarnefndar umhverfis- og auðlindamála. Teljir þú tilefni til getur þú því freistað þess að beina erindi til byggingarfulltrúa og eftir atvikum úrskurðarnefndarinnar að fenginni afstöðu hans. Teljir þú hallað á rétt þinn að fenginni úrlausn framangreindra stjórnvalda er þér fært að leita til umboðsmanns með kvörtun þar að lútandi. Ég tek fram að með þessum ábendingum hef ég enga afstöðu tekið til þess hvort tilefni sé fyrir þig að beina málinu í þennan farveg né hvaða meðferð og afgreiðslu það ætti að hljóta."
      },
      {
        "index": 3,
        "paragraphText": "Með hliðsjón af framangreindu æt ég athugun minni á málinu lokið, sbr. a-lið 2. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 101/2025",
    "originalUrl": "https://www.umbodsmadur.is/alit-og-bref/mal/nr/11100/skoda/mal/",
    "type": "Bréf",
    "abstract": "A kvartaði yfir því að bótanefnd vegna þolenda afbrota hefði ekki afgreitt umsókn um bætur vegna líkamstjóns sem A varð fyrir árið 2016.\n\nÍ kjölfar fyrirspurnar umboðsmanns til bótanefndar upplýsti A að erindinu hefði verið svarað. Ekki var því ástæða til að aðhafast frekar.\n\nUmboðsmaður lauk málinu með bréfi 19. september 2025.",
    "content": [
      {
        "index": 0,
        "paragraphText": "Vísað er til kvörtunar þinnar 3. mars sl. yfir því að bótanefnd vegna þolenda afbrota hafi ekki lokið afgreiðslu á umsókn þinni um bætur vegna líkamsárásar sem þú varst fyrir árið 2016."
      },
      {
        "index": 1,
        "paragraphText": "Í tilefni af kvörtun þinni var bótanefndinni ritað bréf 18. mars sl. þar sem þess var farið á leit við nefndina að upplýst yrði hvort umsókn þín um bætur væri til meðferðar hjá nefndinni og hvað liði meðferð og afgreiðslu hennar. Svarbréf nefndarinnar barst 7. apríl sl. Í bréfinu kom meðal annars fram að til stæði að ljúka málinu eigi síðar en 14. apríl sama mánaðar. Samkvæmt símtali starfsmanns umboðsmanns við þig 18. júní sl. gekk framangreind fyrirætlan eftir og hefur nefndin nú lokið afgreiðslu umsóknar þinnar."
      },
      {
        "index": 2,
        "paragraphText": "Þar sem kvörtun þín lýtur að töfum og í ljósi þess að málinu er nú lokið tel ég ekki ástæðu til að aðhafast frekar í tilefni af henni. Lýk ég því meðferð minni á kvörtun þinni, sbr. 1. mgr. 10. gr. laga nr. 85/1997, um umboðsmann Alþingis. Ef þú ert ósáttur við niðurstöðu bótanefndar í máli þínu getur þú leitað til mín með kvörtun þar að lútandi. Slík kvörtun þarf að berast innan árs frá því að ákvörðun nefndarinnar lá fyrir."
      }
    ]
  },
  {
    "title": "Bréf UA 61/2025",
    "originalUrl": "https://www.umbodsmadur.is/alit-og-bref/mal/nr/11099/skoda/mal/",
    "type": "Bréf",
    "abstract": "Kvartað var yfir ákvörðun Matvælaráðuneytisins um að synja A um hlutdeild í úthlutun á viðbótarfjárfestingarstuðningi í þágu nautgriparæktunar. Einnig laut kvörtunin að synjun ráðuneytisins um endurupptöku ákvörðunarinnar.\n\nÍ ljósi skýringa ráðuneytisins og að virtum gögnum málsins taldi umboðsmaður ekki tilefni til að gera athugasemdir við afstöðu þess um að synja A um hlutdeild í úthlutun viðbótarstuðnings. Þá taldi umboðsmaður ekki tilefni til að taka synjun ráðuneytisins á endurupptökubeiðni A til sérstakrar umfjöllunar.\n\nUmboðsmaður lauk málinu með bréfi 12. september 2025.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Vísað er til kvörtunar A 4. febrúar sl. yfir ákvörðun matvælaráðuneytisins, sem honum var tilkynnt 5. febrúar 2024, um að synja honum um hlutdeild í úthlutun á viðbótarfjárfestingastuðningi í þágu nautgriparæktar, sem ákveðinn var á grundvelli fjáraukalaga fyrir árið 2023. Kvörtunin laut enn fremur að synjun ráðuneytisins 11. október 2024 á beiðni um endurupptöku framangreindrar ákvörðunar."
      },
      {
        "index": 2,
        "paragraphText": "Kvörtunin byggist á því að A fullnægi öllum skilyrðum fyrir greiðslu stuðningsins. Í henni er því þó einnig haldið fram að úthlutun á viðbótarstuðningi til annars tilgreinds aðila hafi ekki samrýmst búvörulögum nr. 99/1993 eða reglugerð nr. 348/2022, um stuðning í nautgriparækt. Athugun mín hefur verið afmörkuð við ákvörðunartöku í máli A, sbr. 2. mgr. 4. gr. laga nr. 85/1997, um umboðsmann Alþingis."
      },
      {
        "index": 3,
        "paragraphText": "Vegna kvörtunarinnar var atvinnuvegaráðuneytinu, sem tók við hlutverki matvælaráðuneytisins fyrr á þessu ári, ritað bréf 26. mars sl. þar sem óskað var eftir afriti af gögnum málsins og reglum eða viðmiðum um úthlutunina. Enn fremur var óskað eftir viðhorfi ráðuneytisins til kvörtunarinnar og nánari upplýsingum um tilgreind atriði, meðal annars um hvort eigendur viðkomandi lögbýla á tímamarki úthlutunar hefðu hlotið stuðning óháð því hvort þeir sjálfir stóðu að þeim framkvæmdum sem lágu til grundvallar fyrri styrkjum."
      },
      {
        "index": 4,
        "paragraphText": "Svör ráðuneytisins bárust með bréfi, dags. 29. apríl sl., og athugasemdir þína við þau með bréfi 19. maí sl. Ég tel ekki tilefni til að rekja efni þessara bréfaskipta umfram það sem að neðan greinir."
      },
      {
        "index": 5,
        "paragraphText": "II"
      },
      {
        "index": 6,
        "paragraphText": "Mælt er fyrir um almenn skilyrði fyrir greiðslum í samræmi við búvörusamninga í 3. mgr. 30. gr. laga nr. 99/1993. Þar kemur fram að þeir framleiðendur einir fái greiðslur í samræmi við samning samkvæmt greininni sem stunda landbúnað á lögbýli eða garðyrkjubýli, taka þátt í lögbundnu skýrsluhaldi með fullnægjandi skilum, sem eru skilgreind nánar í reglugerð, eru með virðisaukaskattsnúmer og starfsemi sem fellur undir atvinnugreinanúmer 01 og 02 í atvinnugreinaflokkun Hagstofu Íslands, sbr. ÍSAT2008, þó ekki starfsemi í undirflokkum 01.61, 01.62, 01.63, 01.64, 01.70 og 02.40. Sambærileg skilyrði, að frátöldu því er snýr að lögbundnu skýrsluhaldi, eru í 4. mgr. 3. gr. búnaðarlaga nr. 70/1998, að því er varðar greiðslur í samræmi við búnaðarlagasamning. Framleiðandi er hver sá sem á eigin vegum hefur með búvöruframleiðslu að gera, hvort sem er einstaklingur, lögaðili, aðili að félagsbúi eða ríkisbú, sbr. 5. tölulið 2. gr. laga nr. 99/1993."
      },
      {
        "index": 7,
        "paragraphText": "Á grundvelli 30. gr. laga nr. 99/1993 hefur verið gerður samningur um starfsskilyrði nautgriparæktar með gildistíma til og með 31. desember 2026. Fjallað er um fjárfestingastuðning í 8. gr. samningsins. Þar kemur fram að tilgangur hans sé að stuðla að hagkvæmari búskaparháttum, bættum aðbúnaði nautgripa og aukinni umhverfisvernd. Greidd verði framlög vegna nýframkvæmda og endurbóta á eldri byggingum sem varða umhverfi, aðbúnað og velferð gripa. Framlög geti numið allt að 40% stofnkostnaðar, en hver framleiðandi geti þó ekki fengið hærra framlag en 10% af árlegri heildarupphæð fjárfestingastuðningsins."
      },
      {
        "index": 8,
        "paragraphText": "Nánar er fjallað um starfsskilyrði nautgriparæktar á gildistíma framangreinds búvörusamnings í X. kafla laga nr. 99/1993. Ekki er þó fjallað sérstaklega um greiðslur fjárfestingastuðnings. Aftur á móti kemur fram síðar í lögunum að ráðherra skuli í reglugerð mæla fyrir um réttindi framleiðenda og skilyrði fyrir greiðslum samkvæmt 30. gr. þeirra, sbr. 2. tölulið 1. mgr. 81. gr. þeirra. Jafnframt kemur fram að ráðherra skuli í reglugerð mæla fyrir um nánari framkvæmd laganna, þar á meðal um greiðslur til framleiðenda nautakjöts samkvæmt X. kafla laganna, sbr. 6. tölulið sömu málsgreinar."
      },
      {
        "index": 9,
        "paragraphText": "Reglugerð nr. 348/2022, um stuðning í nautgriparækt, er sett með heimild í lögum nr. 99/1993. Fjallað er um almenn skilyrði fyrir greiðslum samkvæmt reglugerðinni í 3. gr. hennar og um nánari skilyrði fyrir fjárfestingastuðningi í VIII. kafla hennar. Af ákvæðum reglugerðarinnar er ljóst að greiðslurnar eru ætlaðar framleiðendum búvara."
      },
      {
        "index": 10,
        "paragraphText": "Viðbótarfjárfestingastuðningur var einstök aðgerð, sem Alþingi heimilaði með samþykkt fjáraukalaga nr. 105/2023, og var sem slík ekki hluti þess stuðnings sem kveðið er á um í reglugerð nr. 348/2022. Í nefndaráliti frá meiri hluta fjárlaganefndar um frumvarp til fjáraukalaga fyrir árið 2023 kemur fram að tillaga um hækkun á framlagi til stjórnunar landbúnaðarmála sé vegna tímabundins aukins stuðnings við bændur og er þar vísað til niðurstaðna starfshóps ráðuneytisstjóra sem skipaður var til að bregðast við erfiðri fjárhagsstöðu bænda. Í nefndarálitinu segir meðal annars:"
      },
      {
        "index": 11,
        "paragraphText": "Samkvæmt greiningum hópsins er vandinn mestur hjá nýliðum í landbúnaði og þeim sem staðið hafa í miklum fjárfestingum í greininni síðustu ár. Miðað er við að stuðningurinn einskorðist við þau bú sem uppfylla skilyrði búnaðar- og búvörulaga fyrir stuðningsgreiðslum í desember 2023."
      },
      {
        "index": 12,
        "paragraphText": "Fyrir liggur að greiðslurnar voru bundnar skilyrðum, annars vegar um að veittur hefði verið fjárfestingarstuðningur vegna nýframkvæmda eða endurbóta á eldri byggingum lögbýlisins á árunum 2017-2023 og hins vegar að búið fullnægði skilyrðum búnaðar- og búvörulaga fyrir stuðningsgreiðslum í desember 2023. Með hliðsjón af skýringum atvinnuvegaráðuneytisins til umboðsmanns verður ekki annað séð en að afmörkun þess hóps bænda sem hlaut viðbótarfjárfestingarstuðning hafi samrýmst því sem Alþingi lagði til grundvallar, sbr. framangreinda tilvitnun í álit meiri hluta fjárlaganefndar, og byggist á málefnalegum sjónarmiðum sem eiga sér stoð í lögum og samrýmast markmiðum þeirra. Ég tel mig því ekki hafa forsendur til að gera athugasemdir við það að greiðslurnar hafi verið bundnar þessum skilyrðum."
      },
      {
        "index": 13,
        "paragraphText": "Í skýringum ráðuneytisins 29. apríl sl. kemur fram að A hafi ekki verið talinn fullnægja skilyrðum til þess að fá greiddan viðbótarfjárfestingastuðning þar sem hann hafi ekki talist framleiðandi í skilningi laga nr. 99/1993 í desember 2023, það er ekki á eigin vegum haft með búvöruframleiðslu að gera, sbr. 5. tölulið 2. gr. laganna. Þannig liggi ekki fyrir nein gögn úr skýrsluhaldi eða frá afurðarstöðvum um framleiðslu á hans vegum, hvorki kjöt- né mjólkurframleiðslu, frá því hann seldi búrekstur sinn 2. desember 2022. Í ljósi þessara skýringa ráðuneytisins og að virtum fyrirliggjandi gögnum málsins tel ég ekki tilefni til þess að gera athugasemdir við þá afstöðu ráðuneytisins að synja A um hlutdeild í úthlutun viðbótarstuðnings. Af því leiðir jafnframt að ég tel ekki tilefni til að taka synjun ráðuneytisins á endurupptökubeiðni A til sérstakrar umfjöllunar."
      },
      {
        "index": 14,
        "paragraphText": "III"
      },
      {
        "index": 15,
        "paragraphText": "Með vísan til framangreinds lýk ég athugun minni á kvörtun A, sbr. a-lið 2. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 12810/2025",
    "originalUrl": "https://www.umbodsmadur.is/alit-og-bref/mal/nr/11098/skoda/mal/",
    "type": "Bréf",
    "abstract": "A kvartaði yfir uppsögn vegna rekstrarhagræðingar þar sem starfið var lagt niður. Beinist kvörtunin að því að forstjóri hefði verið vanhæfur til töku ákvörðunarinnar, að ómálefnaleg sjónarmið hefðu legið legið henni til grundvallar og að rannsókn málsins hefði verið ófullnægjandi.\n\nUmboðsmaður taldi að ekki hefði verið leitt í ljós atriði sem veita umboðsmanni fullnægjandi forsendur til að leggja til grundvallar að fyrir hendi hefði verið óvild í garð A af því tagi sem leitt gæti til vanhæfis forstjórans. Umboðsmaður benti á að best fari á því að dómstólar útkljái slíkan ágreining sem varða sönnunaratriði.\n\nUmboðsmaður taldi sig ekki hafa forsendur til að gera athugasemdir við mat stofnunarinnar að til að ná því markmiði sem að var stefnt hefði þurft að leggja niður tiltekin störf, þ. á m. starf A.\n\nÞá taldi umboðsmaður að mat stofnunarinnar á reynslu A og þekkingu og á huglægum þáttum hefði verið byggt á málefnalegum sjónarmiðum en það væri ekki hlutverk umboðsmanns að endurmeta grundvöll og forsendur hæfnismatsins.\n\nLoks taldi umboðsmaður að af fyrirliggjandi gögnum málsins og fengnum skýringum stjórnvaldsins að ekki væri tilefni til að gera athugasemdir við að A hefði ekki verið veittur kostur á að tjá sig um mat á starfshæfni sinni áður en ákvörðun var tekin um að segja A upp störfum, enda yrði ekki séð að matið hefði verið byggt á ófullnægjandi grundvelli.\n\nUmboðsmaður lauk málinu með bréfi 16. september 2025.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Vísað er til kvörtunar þinnar 24. júní 2024 yfir ákvörðun X í september 2023 um að segja þér upp störfum hjá stofnuninni með vísan til rekstrarhagræðingar. Sú hagræðing fólst meðal annars í að leggja niður starf þitt sem sérfræðings á sviði [...]. Í kvörtuninni kemur fram að þú teljir að [...] forstjóri X hafi verið vanhæf til ákvörðunarinnar sökum óvildar í þinn garð, ómálefnaleg sjónarmið hafi legið henni til grundvallar og að rannsókn málsins hafi verið ófullnægjandi. Þar er einkum vísað til eineltis sem þú telur þig hafa orðið fyrir af hálfu forstjórans áður en hún tók við starfinu og hafi gert hana vanhæfa til meðferðar málsins og að ekki hafi farið fram forsvaranlegur samanburður á starfshæfni þinni og annarra starfsmanna."
      },
      {
        "index": 2,
        "paragraphText": "Í tilefni af kvörtuninni var X ritað bréf 16. júlí 2024 og óskað eftir afriti af öllum gögnum málsins, viðhorfi til kvörtunarinnar og að gerð yrði grein fyrir röksemdum að baki ákvörðuninni. Svör bárust með bréfi Y 28. ágúst 2024 en verkefni X höfðu þá verið flutt til þeirrar stofnunar. Athugasemdir þínar í tilefni svaranna bárust 19. nóvember 2024. Frekari gögn bárust frá Y 20. maí og 7. ágúst sl."
      },
      {
        "index": 3,
        "paragraphText": "II"
      },
      {
        "index": 4,
        "paragraphText": "Eins og áður segir telur þú að [...] forstjóri X hafi verið vanhæf til ákvörðunar um uppsögn þínar úr starfi sökum óvildar í þinn garð. Ákvörðun um uppsögn úr opinberu starfi er stjórnvaldsákvörðun. Um hana gilda því reglur stjórnsýslulaga nr. 37/1993. Fjallað er um sérstakt hæfi þeirra starfsmanna sem hafa með höndum stjórnsýslu í II. kafla laganna og síðan nánar um vanhæfisástæður í 3. gr. þeirra. Með því er átt við þau tengsl eða hagsmuni sem leiða til þess að draga má óthlutdrægni starfsmanns í efa og á hann þess vegna ekki að koma að meðferð máls eða ákvörðunartöku. Þar kemur fram að starfsmaður eða nefndarmaður sé vanhæfur til meðferðar máls ef þær aðstæður eru fyrir hendi sem nánar eru tilgreindar í 1. til 5. tölulið 1. mgr. greinarinnar. Þar sem vanhæfisreglur verða ekki tæmandi taldar með hlutlægum hæfisreglum er jafnframt mælt fyrir um þá matskenndu reglu að ef að öðru leyti séu fyrir hendi þær aðstæður sem séu fallnar til þess að draga óhlutdrægni starfsmanns í efa með réttu sé hann vanhæfur til meðferðar máls, sbr. 6. tölulið sömu málsgreinar. Í athugasemdum við frumvarp það er varð að stjórnsýslulögum er fjallað nánar um það sem kann að falla undir framangreinda reglu, meðal annars vináttu og fjandskap eða óvináttu. Þar segir:"
      },
      {
        "index": 5,
        "paragraphText": "Svo óvinátta valdi vanhæfi verður að vera um að ræða einhverjar sannanlegar hlutlægar ástæður sem almennt verða taldar til þess fallnar að draga megi í efa óhlutdrægni starfsmanns. Ekki nægir að aðili máls álíti starfsmann sér fjandsamlegan. Hins vegar, í þeim tilvikum þar sem slegið hefur í brýnu með starfsmanni og aðila máls og annar hvor hefur sýnt af sér óviðeigandi framkomu eða viðhaft ósæmilegt orðbragð, mundi starfsmaður talinn vanhæfur, a.m.k. þar sem úrslit máls hefðu verulega þýðingu fyrir aðila. (Alþt. 1992-1993, A-deild, bls. 3288)"
      },
      {
        "index": 6,
        "paragraphText": "Í kvörtuninni segir að birtingarmynd áðurnefnds eineltis hafi verið mismunun, neikvæðar athugasemdir, rangar upplýsingar og önnur vanvirðandi framkoma forstjóra við þig. Verður vart annað ráðið en að þú teljir framkomu hennar bera vott um óvináttu eða fjandskap í þinn garð í slíkum mæli að það hafi valdið vanhæfi hennar til að taka ákvörðun um uppsögn þína úr starfi."
      },
      {
        "index": 7,
        "paragraphText": "Í bréfi Y til umboðsmanns í tilefni af kvörtuninni er því haldið fram að þú hafir ekki litið á framkomu viðkomandi sem eineltismál. Því hafi þáverandi forstjóri X lagt málið í óformlegri farveg og hafi orðið samkomulag milli ykkar um að „hægt væri að leysa málið með hreinskiptu samtali á milli aðila“. Í bréfinu er enn fremur lýst nokkrum atriðum sem voru rædd á fundi ykkar sem haldinn var skömmu áður en [...] forstjóri tók við starfi. Í athugasemdum þínum við þessar skýringar 19. nóvember 2024 kemur fram að þú teljir framsetningu Y í bréfinu um það sem fram fór á fundinum villandi og að ekki sé hald í sumu öðru sem í bréfinu segir."
      },
      {
        "index": 8,
        "paragraphText": "Svo sem kemur fram í tilvitnuðum athugasemdum við frumvarp til stjórnsýslulaga verður vanhæfi á grundvelli óvináttu ekki slegið föstu nema fyrir liggi sannanlegar hlutlægar ástæður þar að lútandi. Af fyrirliggjandi gögnum málsins, skýringum Y og athugasemdum þínum er ljóst að samvinna þín og þess starfsmanns, sem síðar var [...] forstjóri X, gekk ekki ávallt sem skyldi. Þá liggur fyrir að þáverandi forstjóri stofnunarinnar taldi ástæðu til að leggja málið í tiltekinn farveg til þess að freista þess að leysa úr þeirri stöðu sem var komin upp. Hins vegar liggja ekki fyrir upplýsingar sem veita mér nægilegar forsendur til að álykta um það hversu alvarlegur þessi vandi var. Í því sambandi tek ég fram að ekki er fært að líta svo á að hvers kyns ágreiningur eða samskiptaörðugleikar milli starfsmanns og yfirmanns hans á vinnustað leiði sjálfkrafa til þess að yfirmaðurinn teljist vanhæfur til meðferðar máls sem varðar réttindi eða skyldur starfsmannsins. Erfiðleikar í samstarfi verða þannig ekki í sjálfu sér lagðir að jöfnu við að þeir sem eiga í hlut beri kala til viðkomandi eða að vilji þeirra standi til þess að láta hann gjalda þess. Athugun mín á málinu hefur ekki leitt í ljós atriði sem veita mér fullnægjandi forsendur til að leggja til grundvallar að fyrir hendi hafi verið óvild í þinn garð af því tagi sem leitt getur til vanhæfis."
      },
      {
        "index": 9,
        "paragraphText": "Til viðbótar framangreindu er ljóst að þig og Y greinir á um bæði eðli samskipta ykkar og efni þess sáttafundar sem haldinn var 29. mars 2023 og stofnunin kveður hafa lokið „með því að báðar skildu sáttar“. Í því sambandi tek ég fram að athuganir umboðsmanns byggjast fyrst og fremst á athugun á skrif­legum gögnum. Þegar þeim gögnum sem liggja fyrir sleppir hef ég takmarkaðar forsendur til að taka afstöðu til ágreinings um atvik þess máls sem varða fyrst og fremst samskipti á vinnustað. Í framkvæmd umboðsmanns hefur verið miðað við að best fari á því að dómstólar útkljái ágreining sem lýtur að sönnunaratriðum enda er við úrlausn slíkra mála iðulega nauðsyn á frekari sönnunarfærslu, til að mynda aðila- og vitnaskýrslum. Í því sambandi vísa ég til c-liðar 2. mgr. 10. gr. laga nr. 85/1997, um umboðs­mann Alþingis, þar sem fram kemur að varði kvörtun réttarágreining sem á undir dómstóla og eðlilegt er að þeir leysi úr geti umboðsmaður lokið máli með ábendingu um það. Eins og ákvæðið ber með sér er þar gengið út frá ákveðinni verkaskiptingu milli umboðsmanns og dómstóla og að mál geti verið þannig vaxin að eðlilegt sé að leyst verði úr þeim fyrir dómstólum."
      },
      {
        "index": 10,
        "paragraphText": "Að öllu framangreindu virtu tel ég mig ekki hafa forsendur til að fullyrða að [...] forstjóra hafi skort hæfi til að taka ákvörðun um að segja þér upp störfum."
      },
      {
        "index": 11,
        "paragraphText": "III"
      },
      {
        "index": 12,
        "paragraphText": "1"
      },
      {
        "index": 13,
        "paragraphText": "Auk umfjöllunar um sérstakt hæfi hefur athugun mín á máli þínu verið afmörkuð við tvenns konar álitaefni. Í fyrsta lagi hvort skýringar stofnunarinnar á grundvelli ákvörðunar um að leggja niður starf þitt og rökin fyrir henni styðjist nægilega við fyrirliggjandi gögn málsins. Í öðru lagi hvort málsmeðferð stofnunarinnar í aðdraganda og við undirbúning ákvörðunar um að leggja starfið niður og við starfslok þín hafi samrýmst ákvæðum stjórnsýslulaga nr. 37/1993 og óskráðum grundvallarreglum stjórnsýsluréttarins. Í kvörtun þinni eru ýmis atriði nefnd í þessu sambandi sem ég hef horft til við athugun mína á málinu."
      },
      {
        "index": 14,
        "paragraphText": "2"
      },
      {
        "index": 15,
        "paragraphText": "Þegar opinbert starf er lagt niður er almennt uppi sú aðstaða að starfsmaður á ekki lengur kost á að gegna stöðu sinni vegna atvika sem ekki verða rakin til hans sjálfs. Þar undir getur til dæmis fallið þegar starf er lagt niður af rekstrarlegum ástæðum, svo sem í hagræðingar- og sparnaðarskyni, vegna breytinga á verkefnum stjórnvalds eða breyttra áherslna í stjórnun."
      },
      {
        "index": 16,
        "paragraphText": "Mat stjórnvalds á því hvort og þá hverra nánari skipulagsbreytinga er þörf í þágu tiltekins málefnalegs markmiðs, svo sem hagræðingar, sætir ekki öðrum takmörkunum en þeim að aðgerðir sem gripið er til verða að vera í samræmi við gildandi lög og óskráðar megin­reglur stjórnsýsluréttarins, sbr. til dæmis dóm Hæstaréttar frá 10. maí 2007 í máli nr. 647/2006. Í því sambandi bendi ég á að í almennum stjórnunarheimildum forstöðumanns felst vald til þess að skipuleggja starfsemi, vinnufyrirkomulag, skilgreina starfslýsingar og ákveða hvernig störfum er fyrirkomið í skipuriti stofnunar nema annað leiði af skráðum eða óskráðum reglum. Þá ber forstöðumaður opinberrar stofnunar ábyrgð á því að rekstrarafkoma stofnunar sé í samræmi við fjárlög og fjármunir nýttir á árangursríkan hátt, sbr. 2. mgr. 38. gr. laga nr. 70/1996, um réttindi og skyldur starfsmanna ríkisins. Til hliðsjónar má hér einnig vísa til álits umboðsmanns Alþingis frá 5. mars 2004 í máli nr. 3853/2003."
      },
      {
        "index": 17,
        "paragraphText": "Samkvæmt framangreindu verður ákvörðun um starfslok ríkis­starfsmanns að byggjast á málefnalegum forsendum fyrir því að nauð­synlegt sé að leggja niður starf auk þess sem gæta ber jafnræðis og meðalhófs. Af kröfum um vandaða stjórnsýsluhætti leiðir að stjórnvöld þurfa við þessar aðstæður að haga verklagi sínu almennt þannig að fyrir liggi gögn eða upplýsingar í skráðu formi um forsendur, undirbúning og ákvarðanir um starfslok vegna skipulagsbreytinga, sbr. til hliðsjónar álit umboðsmanns frá 6. júní 2005 í máli nr. 4018/2004 og frá 14. nóvember 2006 í málum nr. 4212/2005, 4218/2005 og 4306/2005."
      },
      {
        "index": 18,
        "paragraphText": "3"
      },
      {
        "index": 19,
        "paragraphText": "Í fyrrgreindum svörum Y til umboðsmanns kemur fram að í framhaldi af tilkynningu fjármála- og efnahagsráðherra um hagræðingu í ríkisrekstri hafi verið unnin rekstrargreining hjá X. Hún hafi leitt í ljós að rekstur stofnunarinnar stefndi í að verða neikvæður um tugi milljóna króna. Rekstrargreining fyrir fyrstu sjö mánuði ársins sýndi að rekstrarhalli stofnunarinnar væri þegar orðinn um [...] króna og ætti sú tala eftir að hækka vegna stórra tekjuliða stofnunarinnar sem þegar væru komnir til. Enn fremur er gerð grein fyrir að einungis hafi reynst unnt að ná litlum hluta þeirrar hagræðingar með öðru en lækkun launakostnaðar, það er fækkun starfa."
      },
      {
        "index": 20,
        "paragraphText": "Samkvæmt þessu verður að leggja til grundvallar að markmið uppsagnar þinnar og fleiri starfsmanna hjá stofnuninni í [...] hafi verið að stuðla að hagræðingu í rekstri hennar til lengri tíma. Það verður að telja málefnalegt markmið, meðal annars með hliðsjón af þeim skyldum sem fyrrnefnt ákvæði 2. mgr. 38. gr. laga nr. 70/1996 leggur á herðar forstöðumönnum opinberra stofnana."
      },
      {
        "index": 21,
        "paragraphText": "Um undirbúning uppsagnanna segir meðal annars að við mat á því til hvaða aðgerða væri nauðsynlegt að grípa hafi verið horft til þess að varðveita kjarnaverkefni stofnunarinnar sem henni eru falin með lögum og stjórnvaldsfyrirmælum, það er [...]. Að auki hafi stofnuninni verið falið að sinna [...]. Þau verkefni munu nú hafa verið flutt til Z. Með hliðsjón af meðalhófi hafi fyrst verið leitað leiða til hagræðingar utan launaliðar en í ljós hafi komið að slík hagræðingartækifæri hafi verið fá. Þá segir meðal annars eftirfarandi í bréfi Y:"
      },
      {
        "index": 22,
        "paragraphText": "Við mat á því hvaða verkefni mætti leggja niður og/eða gera breytingar á til að ná fram hagræðingu á launalið var horft þvert á öll svið stofnunarinnar. Greiningin tók mið af þeirri hæfni og færni sem stofnunin telur að sé mikilvæg svo unnt sé að vinna að áframhaldandi framgangi verkefna [...] Að endingu voru [...] stöðugildi lögð niður samhliða breytingunum."
      },
      {
        "index": 23,
        "paragraphText": "Þá kemur fram að greiningin hafi meðal annars leitt í ljós að verkefni sem bundin voru starfi þínu sem sérfræðings á sviði [...] hafi ekki talist til kjarnaverkefna, þau hafi að hluta verið tilfallandi á undanförnum árum og ekki krafist 100% vinnuframlags út af fyrir sig. Í því sambandi er vísað til þess að á síðastliðnum fimm árum hafi stofnunin haft umsjón með um [...] á ári. Því hafi verið talið rétt, og þá að teknu tilliti til sérhæfni annarra sem störfuðu á sviði [...], að færa verkefnin til þeirra og leggja niður þína stöðu."
      },
      {
        "index": 24,
        "paragraphText": "Með vísan til þessa tel ég mig ekki hafa forsendur til að gera athugasemdir við það mat X að til þess að ná því markmiði um hagræðingu sem að var stefnt hafi þurft að leggja niður tiltekin störf, þitt þar á meðal. Þar hef ég einnig í huga það svigrúm sem felst í stjórnunarheimildum forstöðumanna til breytinga á störfum og skipulagi innan marka laga og reglna."
      },
      {
        "index": 25,
        "paragraphText": "4"
      },
      {
        "index": 26,
        "paragraphText": "Í lögum nr. 70/1996, um réttindi og skyldur starfsmanna ríkisins, er ekki að finna reglur sem lúta beinlínis að því hvaða sjónar­mið skuli ráða vali forstöðumanns á starfsmanni, einum eða fleiri, sem segja þarf upp þegar fyrir liggur það mat að nauðsynlegt sé að leggja niður störf vegna skipulagsbreytinga. Um ákvörðunina fer eftir óskráðum meginreglum stjórnsýsluréttarins, einkum rétt­mætisreglunni sem felur það í sér að stjórnvöld verði ávallt að byggja ákvarðanir sínar á málefnalegum sjónarmiðum. Valið verður þannig að byggjast á málefnalegum sjónarmiðum er taka mið af þeim opin­beru hagsmunum sem viðkomandi stjórnvaldi ber að vinna að og því skipulagi sem talið er rétt að viðhafa á hverjum tíma innan stjórnvaldsins í þágu þessara hagsmuna."
      },
      {
        "index": 27,
        "paragraphText": "Stjórnvöldum er almennt heimilt við þessar aðstæður að byggja val á milli starfsmanna á atriðum sem lúta að hæfni þeirra og áherslum í starfsemi stjórn­valdsins. Þannig kunna þættir á borð við starfsreynslu og þekkingu á viðkomandi sviði, svo og hæfni starfsmanna að öðru leyti, að hafa þýðingu. Enn fremur geta afköst og árangur í starfi skipt máli við þessar aðstæður svo dæmi séu tekin, sbr. til dæmis fyrrnefnd álit umboðsmanns Alþingis frá 6. júní 2005 í máli nr. 4018/2004 og dóm Hæstaréttar frá 10. maí 2007 í máli nr. 647/2006."
      },
      {
        "index": 28,
        "paragraphText": "Í svörum og skýringum Y til umboðsmanns kemur fram að þegar fyrir lá að starf þitt yrði lagt niður og verkefnin færð til annarra starfsmanna hefði, í ljósi upphaflegs starfs þíns hjá X, verið gerður samanburður á hæfni þinni og annarra [...] og þá með tilliti til eftirfarandi hæfnikrafna: [...], framúrskarandi ritfærni, framsögu og framkomu, reynslu af fræðslu og þekkingarmiðlun, sem væri kostur, greiningarhæfni og rökhugsun, lausnamiðaðri nálgun, öguðum og drífandi vinnubrögðum, leiðtogafærni og sjálfstæði, umbótastarfi og hönnunarhugsun, þjónustumiðaðri hugsun og ráðgjöf. Niðurstaðan hafi verið á þann veg að þú værir ekki hæfari en þau þrjú sem tilheyrðu samanburðarhópnum."
      },
      {
        "index": 29,
        "paragraphText": "Í kvörtuninni eru meðal annars gerðar athugasemdir við mat X á reynslu þinni og þekkingu og á huglægum þáttum. Fram kemur að þú teljir þig búa yfir lengri og meiri reynslu en sumir þeirra [...] sem mat stofnunarinnar laut að. Þú telur jafnframt að ákvörðunartakan hafi byggst á ómálefnalegum sjónarmiðum. Nánar tiltekið hafi óvild [...] forstjóra stofnunarinnar í þinn garð haft þar áhrif. Af þessu tilefni tek ég fram að við mat og samanburð á framangreindum atriðum verður stjórnvald fyrst og fremst að leggja mat á hvernig líklegt sé að fyrirliggjandi reynsla muni nýtast í áframhaldandi starfi. Þar kemur áðurnefnt svigrúm stjórnvalds til sögunnar og er því almennt ekki hægt að gera kröfu um að mat á menntun og reynslu verði alfarið byggt á prófgráðum og lengd starfstíma. Svo sem að framan er rakið er í gögnum málsins og skýringum Y gerð grein fyrir grundvelli þess mats sem tók til þín og annarra [...] stofnunarinnar. Þar sem ekki verður annað séð en þar sé byggt á málefnalegum sjónarmiðum er það ekki hlutverk umboðsmanns Alþingis að endurmeta grundvöll og forsendur hæfnismatsins. Um hæfi [...] forstjóra til ákvörðunartökunnar vísast til umfjöllunar minnar hér að framan."
      },
      {
        "index": 30,
        "paragraphText": "5"
      },
      {
        "index": 31,
        "paragraphText": "Í kvörtun þinni eru einnig gerðar athugasemdir við að þér hafi ekki verið veittur andmælaréttur auk þess sem þú telur að stofnuninni hafi borið að leggja mál þitt í farveg áminningarmáls. Ég legg þann skilning í þetta atriði í kvörtuninni að þar vísir þú til mats og samanburðar á hæfni þinni og annarra [...] stofnunarinnar sem kunni að hafa falið í sér ávirðingar á hendur þér í skilningi 1. mgr. 44. gr. laga nr. 70/1996 og því hafi borið að veita þér áminningu samkvæmt 21. gr. sömu laga áður en þér var sagt upp störfum."
      },
      {
        "index": 32,
        "paragraphText": "Ákvæði laga nr. 70/1996 gera greinarmun á málsmeðferð við uppsögn starfsmanna sem falla undir lögin eftir því hvort ástæður þess að viðkomandi á ekki lengur kost á að gegna stöðu sinni eru atvik sem verða rakin til hans sjálfs eða aðrar ástæður. Það birtist meðal annars í því að ekki er skylt að gefa starfsmanni kost á að tjá sig um ástæður uppsagnar áður en hún tekur gildi nema ástæður hennar séu þau atvik sem falla undir 21. gr. laga nr. 70/1996, þar á meðal ef uppsögn stafar af öðrum ástæðum, svo sem þeirri að verið sé að fækka starfsmönnum vegna hagræðingar í rekstri stofnunar, sbr. síðari málslið 1. mgr. 44. gr. laganna."
      },
      {
        "index": 33,
        "paragraphText": "Eins og að framan greinir hef ég ekki forsendur til að gera athugasemdir við það mat X að nauðsynlegt hafi reynst að leggja starf þitt við stofnunina niður. Í málinu liggur ekkert fyrir um að þar hafi aðrar ástæður legið til grundvallar. Í því sambandi tek ég jafnframt fram að slíkar aðstæður takmarka ekki svigrúm stjórnvalds til þess segja starfsmanni upp vegna hagræðingar eða skipulagsbreytinga séu þær á annað borð nauðsynlegar, sbr. til hliðsjónar dóm Hæstaréttar frá 6. nóvember 2024 í máli nr. 8/2024. Svo sem að framan er rakið er almennt heimilt að líta til þátta á borð við hæfni og frammistöðu starfsmanna við mat á því hvaða starfsmanni þarf að segja upp vegna skipulagsbreytinga. Ákvæði 1. mgr. 44. gr. laga nr. 70/1996 útilokar ekki að forstöðumaður geti ákveðið umfram lagaskyldu að gefa þeim starfsmanni, sem gæti misst starf sitt, færi á að tjá sig um málið áður en ákvörðun er tekin. Slíkt getur líka bæði orðið til þess að upplýsa málið betur og veita hlutaðeigandi fyrir fram meiri innsýn í ástæður þess að grípa þarf til uppsagna. Þegar lagaumgjörð þessara mála er með þeim hætti sem að framan sagði reynir þó við athugun umboðsmanns Alþingis á slíku máli fyrst og fremst á hvort fullnægt hafi verið laga­skyldum af hálfu forstöðumannsins. Við þessar aðstæður leiða þær skyldur fremur af rannsóknarreglu 10. gr. stjórnsýslulaga."
      },
      {
        "index": 34,
        "paragraphText": "Að virtum fyrirliggjandi gögnum málsins og að fengnum skýringum Y tel ég, eins og atvikum var hér háttað, ekki tilefni til að gera athugasemdir við að þér hafi ekki verið veittur kostur á að tjá þig um mat X á starfshæfni þinni samanborið við aðra starfsmenn áður en ákvörðun var tekin um að segja þér upp störfum, enda verður ekki séð að það mat hafi verið byggt á ófullnægjandi grundvelli."
      },
      {
        "index": 35,
        "paragraphText": "IV"
      },
      {
        "index": 36,
        "paragraphText": "Með vísan til þess sem að framan er rakið lýk ég athugun minni á kvörtun þinni, sbr. a-lið 2. mgr. 10. gr. laga nr. 85/1997, um umboðsmann Alþingis."
      },
      {
        "index": 37,
        "paragraphText": "Undirrituð var kjörin umboðsmaður Alþingis 26. september 2024 og hefur farið með mál þetta frá 31. október sama ár."
      }
    ]
  },
  {
    "title": "Bréf UA 12754/2025",
    "originalUrl": "https://www.umbodsmadur.is/alit-og-bref/mal/nr/11097/skoda/mal/",
    "type": "Bréf",
    "abstract": "A kvartaði yfir úrskurði kærunefndar útlendingamála þar sem ákvörðun Útlendingastofnunar um að synja A um dvalarleyfi á grundvelli hjúskapar var staðfest. Byggt var á því að ekki hefði verið lagt fullnægjandi mat á aðstæður A hér á landi, en A átti von á barni með maka sem er íslenskur ríkisborgari.\n\nUmboðsmaður taldi að fullnægjandi mat hefði verið lagt á atvik málsins. Ekki var því ástæða til að aðhafast frekar. Umboðsmaður beindi sérstakri ábendingu til nefndarinnar varðandi skýringu á a-lið 1. mgr. 51. gr. laga nr. 80/2016, um útlendinga. Taldi hún að ekki væri hægt að leggja annan skilning í orðalagið en þann að þegar fyrir liggur að umsækjandi hefur gengið í hjónaband með íslenskum ríkisborgara, líkt og átti við í máli A, sé hann maki íslensks ríkisborgara í skilningi ákvæðisins á meðan sá hjúskapur hefur ekki verið ógiltur. Vakti hún athygli nefndarinnar á að hafa þetta atriði framvegis í huga við vinnslu sambærilegra mála hjá nefndinni.\n\nUmboðsmaður lauk málinu með bréfi 12. september 2025.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Vísað er til kvörtunar þinnar 11. maí 2024 sem lýtur að úrskurði kærunefndar útlendingamála 20. september 2023 í máli nr. [...] þar sem ákvörðun Útlendingastofnunar 24. apríl þess árs um að synja umsókn þinni um dvalarleyfi á grundvelli hjúskapar samkvæmt 70. gr. laga nr. 80/2016, um útlendinga, var staðfest. Af kvörtun þinni má ráða að þar sé einkum byggt á því að stjórnvöld hafi ekki lagt fullnægjandi mat á aðstæður þínar hér á landi við meðferð málsins. Meðal annars er bent á að legið hafi fyrir að þú ættir von á barni með maka þínum sem sé íslenskur ríkisborgari."
      },
      {
        "index": 2,
        "paragraphText": "Með bréfi til kærunefndar útlendingamála 17. júlí 2024 var þess óskað að nefndin afhenti umboðsmanni afrit af öllum gögnum málsins og léti í té tilteknar upplýsingar og skýringar. Umbeðin gögn og skýringar nefndarinnar bárust annars vegar 7. ágúst 2024 og hins vegar 27. ágúst 2024. Athugasemdir þínar við skýringar nefndarinnar bárust 9. september 2024. Með bréfi 16. apríl 2025 var þess óskað að kærunefnd útlendingamála léti umboðsmanni í té frekari skýringar. Skýringar nefndarinnar bárust 6. maí sl. Þar kom meðal annars fram að þér hafi nú verið veitt dvalarleyfi hér á landi sem maki Íslendings. Engar frekari athugasemdir bárust af þinni hálfu. Þar sem þú fékkst afrit af framangreindum bréfum er ekki þörf á að rekja efni þeirra nánar, nema að því leyti sem þýðingu hefur fyrir niðurstöðu málsins."
      },
      {
        "index": 3,
        "paragraphText": "II"
      },
      {
        "index": 4,
        "paragraphText": "Útlendingur sem sækir um dvalarleyfi í fyrsta skipti skal sækja um leyfið áður en hann kemur til landsins og er honum óheimilt að koma til landsins fyrr en umsóknin hefur verið samþykkt, sbr. 1. mgr. 51. gr. laga nr. 80/2016, um útlendinga, eins og þeim hefur síðar verið breytt. Heimilt er að víkja frá þessu ef umsækjandi um dvalarleyfi er undanþeginn áritunarskyldu eða hann er staddur hér á landi og tilteknar aðstæður eru uppi sem tilgreindar eru í stafliðum greinarinnar, til að mynda sé útlendingurinn maki eða sambúðarmaki íslensks eða norræns ríkisborgara, sbr. a-lið greinarinnar. Heimild til dvalar þegar umsækjandi er undanþeginn áritunarskyldu gildir þar til umsækjandi hefur dvalið í 90 daga á Schengen-svæðinu, sbr. 1. málslið 2. mgr. 51. gr. laganna. Undantekningar a- til c-liðar 1. mgr. gilda meðan umsækjandi hefur heimild til dvalar á grundvelli gildrar vegabréfsáritunar eða á grundvelli dvalar án áritunar. Útlendingastofnun getur veitt umsækjendum á grundvelli a- og b-liðar 1. mgr. heimild til lengri dvalar meðan umsókn er í vinnslu, sbr. 2. og 3. málslið 2. mgr. 51. gr. laganna. Þá er heimilt að víkja frá meginreglu 1. mgr. 51. gr., um skyldu til að sækja um dvalarleyfi áður en komið er til landsins, í öðrum tilvikum en þar eru upp talin ef ríkar sanngirnisástæður mæla með því, sbr. 3. mgr. greinarinnar. Í athugasemdum við greinina í frumvarpi því sem varð að lögum nr. 80/2016 kemur fram að ætlunin sé að þessu sé beitt þegar tryggja þurfi samvistir fjölskyldna eða þegar miklir hagsmunir séu í húfi (þskj. 1180 á 145. löggjafarþingi 2015-2016, bls. 128)."
      },
      {
        "index": 5,
        "paragraphText": "Fjallað er um dvalarleyfi á grundvelli hjúskapar eða sambúðar í 70. gr. laga nr. 80/2016. Þar segir að heimilt sé að veita útlendingi dvalarleyfi hér á landi hyggist hann flytjast hingað til lands til að búa með maka sínum eða sambúðarmaka, að ákveðnum skilyrðum uppfylltum sem nánar er kveðið á um í ákvæðinu, sbr. 1. mgr. greinarinnar. Sé rökstuddur grunur um að til hjúskapar eða sambúðar hafi verið stofnað í þeim tilgangi að afla dvalarleyfis og ekki er sýnt fram á annað svo að óyggjandi sé veitir það ekki rétt til dvalarleyfis, sbr. 8. mgr. greinarinnar."
      },
      {
        "index": 6,
        "paragraphText": "Í athugasemdum við 70. gr. í frumvarpi því sem varð að lögum nr. 80/2016 kemur meðal annars fram að ákvæðinu sé ætlað að heimila synjun á veitingu leyfis ef hægt sé að sýna fram á að til hjúskapar hafi verið stofnað í öðrum tilgangi en til samvistar, til dæmis til að afla dvalarleyfis (þskj. 1180 á 145. löggjafarþingi 2015-2016, bls. 144). Með þessari lagagrein hefur löggjafinn þannig falið stjórnvöldum mat á hvort slíkur rökstuddur grunur sé fyrir hendi. Hið sama á við um fyrrgreinda 3. mgr. 51. gr. laganna, það er að segja þar er stjórnvöldum falið mat á því hvort „ríkar sanngirnisástæður“ mæli með því að víkja frá 1. mgr. greinarinnar í öðrum tilvikum en þar eru talin upp."
      },
      {
        "index": 7,
        "paragraphText": "Í þessu sambandi tek ég fram að hlutverk umboðsmanns Alþingis er að hafa í umboði Alþingis eftir­lit með stjórnsýslu ríkis og sveitarfélaga á þann hátt sem nánar greinir í lögum og tryggja rétt borgaranna gagnvart stjórnvöldum landsins, sbr. 1. mgr. 2. gr. laga nr. 85/1997, um umboðsmann Alþingis. Við þessar ákvarðanir eru stjórnvöld þó sem endranær bundin við reglur stjórnsýsluréttar um málsmeðferð og efnislega niðurstöðu. Þessar ákvarðanir þurfa því ávallt að byggjast á málefnalegum sjónarmiðum og vera í samræmi við jafnræðisreglu stjórnsýsluréttar. Athugun mín í tilefni af kvörtun þinni hefur beinst að því hvort þessum kröfum hafi verið fullnægt í máli þínu og hvort þær ályktanir sem dregnar eru af þeim gögnum og upplýsingum sem liggja fyrir í málinu séu ekki bersýnilega óforsvaranlegar. Það er hins vegar ekki hlutverk umboðsmanns að láta uppi álit á því hvert efni ákvörðunar stjórnvalds hefði átt að vera."
      },
      {
        "index": 8,
        "paragraphText": "III"
      },
      {
        "index": 9,
        "paragraphText": "Í úrskurði kærunefndar útlendingamála í máli nr. 498/2023 var fyrrgreint ákvæði 51. gr. laga nr. 80/2016 rakið og þeirri afstöðu nefndarinnar lýst að undanþágur þær sem koma fram í a til c-lið 1. mgr. greinarinnar ættu ekki við í málinu. Af því tilefni vísaði nefndin til fyrri niðurstöðu sinnar um hjúskap þinn við íslenskan ríkisborgara og tók fram að hún teldi „ekki hægt að veita [þér] réttindi samkvæmt lögum um útlendinga á grundvelli þess hjúskapar“. Í skýringum nefndarinnar til umboðsmanns 27. ágúst 2024 var jafnframt áréttuð sú afstaða nefndarinnar að vegna þess tímamarks sem kveðið sé á um í 1. málslið 2. mgr. greinarinnar, um að heimild til dvalar þegar umsækjandi er undanþeginn áritunarskyldu gildi þar til umsækjandi hefur dvalið í 90 daga á Schengen-svæðinu, hafi beiting á ákvæðinu ekki komið til greina í málinu enda hafi umsókn þín um dvalarleyfi verið lögð fram utan tímamarksins."
      },
      {
        "index": 10,
        "paragraphText": "Nefndin fór í úrskurði sínum því næst yfir hvort „ríkar sanngirnisástæður“ væru til staðar í málinu, sbr. 3. mgr. 51. gr. laga nr. 80/2016. Meðal annars var tekið fram að um væri að ræða undanþáguákvæði sem nefndin hefði túlkað rúmt. Nefndin tók jafnframt fram að í „samræmi við áðurnefnd lögskýringargögn með ákvæði 3. mgr. þess efnis að því sé ætlað að „tryggja samvistir fjölskyldna“ [yrði] ekki hjá því litið að einstaklingar í hjúskap [teldust] til fjölskyldna, svo framarlega að um löglegan hjúskap [væri] að ræða“. Nefndin áréttaði einnig að í úrskurðarframkvæmd hennar hefði verið miðað við að „samband [hefði] varað um nokkurt skeið áður en til hjúskapar [væri] stofnað við mat á því hvort ríkar sanngirnisástæður [væru] til staðar“ og að hennar mati „[yrði] ekki talið að sá lögformlegi gerningur að ganga í hjúskap [teldist] einn og sér til ríkra sanngirnisástæðna“."
      },
      {
        "index": 11,
        "paragraphText": "Í kjölfar þessa fór nefndin yfir aðstæður í máli þínu og áréttaði að hún hefði með úrskurði nr. 268/2022 13. júlí 2022 komist að þeirri niðurstöðu að hjúskapur sem þú hefðir gengið í 3. júlí 2020 við íslenskan ríkisborgara hefði verið til málamynda. Nefndin greindi þá frá fleiri atriðum sem hún leit til við mat sitt, þar á meðal þess að þú hefðir við meðferð mála þinna ítrekað villt um fyrir stjórnvöldum og dvalist ólöglega innan Schengen-svæðisins. Þá bentu gögn málsins til þess að þú hefðir rík tengsl við heimaríki, ekkert stæði því í vegi að þar gætu þú og maki þinn sameinast og það breytti ekki niðurstöðu nefndarinnar þó að maki þinn væri þunguð. Með vísan til þessa taldi nefndin að ekki væri hægt að fallast á að ríkar sanngirnisástæður væru fyrir hendi í máli þínu, sbr. 3. mgr. 51. gr. laga nr. 80/2016. Þannig staðfesti nefndin ákvörðun Útlendingastofnunar um synjun á umsókn þinni um dvalarleyfi. Þér var því næst leiðbeint um að þú gætir lagt fram aðra dvalarleyfisumsókn á sama grundvelli á meðan þú dveldist erlendis."
      },
      {
        "index": 12,
        "paragraphText": "Nefndin staðfesti einnig ákvörðun Útlendingastofnunar um brottvísun þína með vísan til 2. mgr. 98. gr. laga nr. 80/2016, enda var það jafnframt mat nefndarinnar að slík ráðstöfun yrði ekki talin ósanngjörn, sbr. 3. mgr. 102. gr. laganna. Við mat sitt á því leit nefndin meðal annars til þess sem áður hefur verið rakið um hjúskap þann sem þú gekkst í hér á landi og þess að ekkert stæði í vegi fyrir því að maki þinn gæti sameinast þér í heimaríki þínu sem þú hefðir jafnframt sterk tengsl við. Í ljósi þess að nefndin hafði fallist á beiðni þína um frestun réttaráhrifa á ákvörðun Útlendingastofnunar og þess að þú yfirgafst landið á meðan frestun réttaráhrifa var í gildi var endurkomubann þó fellt niður, sbr. bréf nefndarinnar til þín 29. september 2023."
      },
      {
        "index": 13,
        "paragraphText": "Með hliðsjón af framangreindu og eftir að hafa kynnt mér kvörtun þína, úrskurð nefndarinnar og önnur fyrirliggjandi gögn málsins fæ ég ekki annað ráðið en að fullnægjandi mat hafi verið lagt á atvik málsins á grundvelli viðeigandi lagaákvæða og þeirra gagna sem lágu fyrir. Ég hef meðal annars litið til þess að ráðið verður af gögnum málsins að fyrir hafi legið að umsókn þín hafi verið lögð fram utan þeirra tímamarka sem kveðið er á um í 2. mgr. 51. gr. laga nr. 80/2016 og skilyrði ákvæðisins því ekki uppfyllt. Ég hef jafnframt litið til þess að við mat sitt, meðal annars á því hvort til staðar væru ríkar sanngirnisástæður, sbr. 3. mgr. 51. gr. laga nr. 80/2016, leit nefndin til ýmissa þátta málsins og lagði þannig heildstætt mat á þau sjónarmið sem lágu fyrir, þar á meðal samband þitt við maka þinn og þá staðreynd að hún væri þunguð. Ég tel þá rétt að minna á umfjöllun hér að framan um þær takmarkanir sem eru á því að umboðsmaður geti endurskoðað mat stjórnvalda svo sem hér um ræðir."
      },
      {
        "index": 14,
        "paragraphText": "Ég bendi jafnframt á að heimild til að dvelja hér á landi á meðan umsókn um dvalarleyfi er afgreidd er undantekning frá þeirri meginreglu laganna að útlendingur skuli sækja um dvalarleyfi áður en komið er til landsins. Auk þess árétta ég að athugun mín hefur eingöngu lotið að því hvort umsókn þín skyldi tekin til afgreiðslu á meðan þú værir staddur hér á landi en ekki hvort skilyrðum fyrir dvalarleyfi væri að öðru leyti fullnægt. Þannig hefur til að mynda ekki komið til þess að mat hafi að nýju farið fram á því hvort hjúskapurinn hafi verið til málamynda. Eins og atvikum máls þessa er háttað tel ég því ekki ástæðu til að gera athugasemdir við niðurstöðu nefndarinnar um að staðfesta ákvörðun Útlendingastofnunar enda verður ekki ályktað um að úrskurður nefndarinnar hafi byggst á ómálefnalegum sjónarmiðum. Sömuleiðis verður ekki séð að mat hennar á gögnum málsins hafi verið bersýnilega óforsvaranlegt."
      },
      {
        "index": 15,
        "paragraphText": "IV"
      },
      {
        "index": 16,
        "paragraphText": "Eins og máli þessu er háttað, að teknu tilliti til þeirra gagna og upplýsinga sem liggja fyrir í málinu og með hliðsjón af niðurstöðu minni hér að framan, tel ég ekki tilefni til frekari athugunar á málinu. Ég hef þó ákveðið að rita kærunefnd útlendingamála hjálagt bréf þar sem ég kem á framfæri tiltekinni ábendingu vegna athugunar minnar á málinu. Sú ábending breytir þó ekki niðurstöðu minni á þá leið að ekki sé tilefni til að gera athugasemdir við endanlega niðurstöðu nefndarinnar um að staðfesta ákvörðun Útlendingastofnunar."
      },
      {
        "index": 17,
        "paragraphText": "Með vísan til framangreinds lýk ég athugun minni á kvörtun þinni, sbr. a-lið 2. mgr. 10. gr. laga nr. 85/1997, um umboðsmann Alþingis."
      },
      {
        "index": 18,
        "paragraphText": "Hinn 26. september 2024 var undirrituð kjörin umboðsmaður Alþingis og tók við embætti 31. október það ár. Ég hef því farið með mál þetta frá þeim tíma."
      },
      {
        "index": 19,
        "paragraphText": "Bréf umboðsmanns til kærunefndar útlendingamála 12. september 2025."
      },
      {
        "index": 20,
        "paragraphText": "Vísað er til fyrri samskipta vegna kvörtunar A yfir úrskurði kærunefndar útlendingamála 20. september 2023 í máli nr. [...] þar sem kærunefndin staðfesti ákvörðun Útlendingastofnunar 24. apríl þess árs um að synja umsókn hans um dvalarleyfi á grundvelli hjúskapar samkvæmt 70. gr. laga nr. 80/2016, um útlendinga."
      },
      {
        "index": 21,
        "paragraphText": "Eins og fram kemur í bréfi mínu til A, sem fylgir hér í ljósriti, hef ég ákveðið að ljúka umfjöllun minni um kvörtunina með vísan til a-liðar 2. mgr. 10. gr. laga nr. 85/1997, um umboðsmann Alþingis. Þrátt fyrir það hefur athugun mín á efni kvörtunarinnar orðið mér tilefni til að koma eftirfarandi á framfæri við kærunefnd útlendingamála."
      },
      {
        "index": 22,
        "paragraphText": "Samkvæmt gögnum málsins gekk A í hjónaband með íslenskum ríkisborgara 3. júlí 2020. Það liggur því fyrir að hann er í gildum hjúskap þrátt fyrir niðurstöðu kærunefndar í máli nr. 268/2022 13. júlí 2022 þess efnis að til hans hafi verið stofnað til málamynda. Í samræmi við fyrirmæli laga nr. 80/2016 hafði sú niðurstaða þau réttaráhrif að hjúskapurinn gat ekki verið grundvöllur dvalarleyfis, sbr. 8. mgr. 70. gr. laganna. Ákvæðinu er enda ætlað að heimila synjun á veitingu leyfis ef hægt sé að sýna fram á að til hjúskapar hafi verið stofnað í öðrum tilgangi en til samvistar, sbr. umfjöllun í lögskýringargögnum (þskj. 1180 á 145. löggjafarþingi 2015-2016, bls. 144)."
      },
      {
        "index": 23,
        "paragraphText": "Ég tel aftur á móti ekki hægt að leggja annan skilning í orðalag a-liðar 1. mgr. 51. gr. laga nr. 80/2016 en þann sem leiðir af skýru orðalagi ákvæðisins, það er að segja að þegar fyrir liggur að umsækjandi hefur gengið í hjónaband með íslenskum ríkisborgara, líkt og átti við í máli A, sé hann maki íslensks ríkisborgara í skilningi ákvæðisins á meðan sá hjúskapur hefur ekki verið ógiltur. Í ákvæðinu er enda ekki gert ráð fyrir að litið sé til annarra atriða, til að mynda þeirra sem nánar eru tilgreind í 8. mgr. 70. gr. laga nr. 80/2016. Fyrri niðurstaða stjórnvalda um að hjúskapurinn hafi verið til málamynda í skilningi síðastnefnda ákvæðisins, óháð því hversu langt er liðið frá því að sú niðurstaða lá fyrir, breytir því ekki að hjúskapurinn standi enn sem slíkur, með þeim réttaráhrifum sem það hafi alla jafna í för með sér. Ég get því ekki fallist á skýringar nefndarinnar á þá leið að fyrri niðurstaða hennar um hjúskapinn hafi óhjákvæmilega leitt til þess að A væri ekki maki íslensks ríkisborgara í skilningi a-liðar 1. mgr. 51. gr. laga nr. 80/2016. Ég vek því athygli nefndarinnar að hafa þetta atriði framvegis í huga við vinnslu sambærilegra mála hjá nefndinni."
      },
      {
        "index": 24,
        "paragraphText": "Hinn 26. september 2024 var undirrituð kjörin umboðsmaður Alþingis og tók við embætti 31. október það ár. Ég hef því farið með mál þetta frá þeim tíma."
      }
    ]
  },
  {
    "title": "Bréf UA 12409/2023",
    "originalUrl": "https://www.umbodsmadur.is/alit-og-bref/mal/nr/11096/skoda/mal/",
    "type": "Bréf",
    "abstract": "A ehf. kvartaði yfir ákvörðun Rannsóknarmiðstöðvar Íslands (Rannís) um að hafna umsókn A ehf. um staðfestingu á rannsóknar- og þróunarverkefni samkvæmt lögum nr. 152/2009, um stuðning við nýsköpunarfyrirtæki. Taldi A ehf. að andmælaréttur hefði verið virtur að vettugi. Einnig var kvartað yfir meðferð háskóla-, iðnaðar- og nýsköpunarráðherra og fjármála- og efnahagsráðherra á kæru vegna ákvörðunarinnar.\n\nUmboðsmaður taldi ekki forsendur til að gera athugasemdir við þá niðurstöðu Rannís að hin eiginlega vara eða þjónusta A ehf. fæli ekki í sér þróun í skilningi laga um stuðning við nýsköpunarfyrirtæki. Þá taldi umboðsmaður að þar sem löggjafinn hefi ákveðið að ákvarðanir Rannís um staðfestingu verkefna væru ekki kæranlegar til ráðherra væru ekki tilefni til nánari umfjöllunar um meðferð ráðuneytanna á erindi A.\n\nÞar sem niðurstaða Rannís var ekki rökstudd umfram það að vísa til 3. gr. reglugerðar nr. 758/2011 og án þess að leiðbeina A ehf. um heimild félagsins til að fá ákvörðunina rökstudda, sbr. 1. tölulið 2. mgr. 20. gr. stjórnsýslulaga, beindi umboðsmaður sérstakri ábendingu til Rannís þar að lútandi.\n\nUmboðsmaður lauk málinu með bréfi 30. júní 2025.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Vísað er til kvörtunar A ehf. sem beinist að Rannsóknamiðstöð Íslands (Rannís) og lýtur að ákvörðun stofnunarinnar 28. febrúar 2023 um að hafna umsókn félagsins um staðfestingu á rannsóknar- og þróunarverkefni samkvæmt lögum nr. 152/2009, um stuðning við nýsköpunarfyrirtæki. Ákvörðunin var byggð á því að ekki yrði séð að um rannsóknar- eða þróunarverkefni væri að ræða í skilningi reglugerðar nr. 758/2011, um stuðning við nýsköpunarfyrirtæki."
      },
      {
        "index": 2,
        "paragraphText": "Í kvörtuninni eru einkum gerðar athugasemdir við efnislega niðurstöðu málsins, sem og rökstuðning fyrir henni sem félagið telur benda til þess að andmælaréttur þess hafi verið virtur að vettugi. Kvörtunin beinist einnig að meðferð háskóla-, iðnaðar- og nýsköpunarráðherra og fjármála- og efnahagsráðherra á kæru vegna ákvörðunarinnar."
      },
      {
        "index": 3,
        "paragraphText": "Í tilefni af kvörtuninni var óskað eftir afriti af gögnum málsins frá Rannís með bréfi 15. nóvember 2023. Þau bárust 4. janúar 2024 og í framhaldi af því var óskað eftir upplýsingum og skýringum stofnunarinnar með bréfum 23. janúar, 20. mars og 25. júní 2024. Svör bárust með bréfum Rannís 5. febrúar, 10. apríl og 21. ágúst 2024. Þar sem félagið fékk afrit af framangreindum bréfum er ekki þörf á að rekja efni þeirra nánar, nema að því leyti sem þýðingu hefur fyrir niðurstöðu málsins. Athugasemdir A ehf. bárust með bréfum 16. febrúar, 22. apríl og 10. október 2024."
      },
      {
        "index": 4,
        "paragraphText": "II"
      },
      {
        "index": 5,
        "paragraphText": "Samkvæmt gögnum málsins sótti A ehf. um staðfestingu á rannsóknar- og þróunarverkefni 31. ágúst 2022 til Rannís. Í umsókninni er verkefninu lýst á þá leið að það sé fólgið í hönnun og smíði á smáforriti og síðar vefsíðu sem hafi það markmið að vera miðlægur, hagnýtur vettvangur til að kaupa, selja og gefa notaðan fatnað. Tekjustofnar verði söluþóknanir, innheimtar af hverri flík, og auglýsingatekjur."
      },
      {
        "index": 6,
        "paragraphText": "Hinn 6. janúar 2023 tilkynnti Rannís félaginu um að fyrirhugað væri að hafna umsókninni á þeim grundvelli að verkþættir taldir upp í umsókninni bæru ekki með sér að falla undir skilgreiningu á þróun, sbr. 2. tölulið 1. mgr. 3. gr. reglugerðar nr. 758/2011, um stuðning við nýsköpunarfyrirtæki. Jafnframt var tekið fram að lög nr. 152/2009, um stuðning við nýsköpunarfyrirtæki, veittu ekki svigrúm til að staðfesta markaðstengd verkefni og rafræna verslun sem þjóna ætti umsækjanda."
      },
      {
        "index": 7,
        "paragraphText": "Athugasemdir A ehf. við sjónarmið Rannís bárust stofnuninni 13. janúar 2023. Umsókninni var hafnað með vísan til fyrra svars 28. febrúar þess árs. A ehf. lagði fram stjórnsýslukæru vegna ákvörðunarinnar hjá háskóla-, iðnaðar- og nýsköpunarráðuneytinu 18. apríl 2023. Ráðuneytið framsendi hana fjármála- og efnahagsráðuneytinu 19. júní 2023 með vísan til 2. mgr. 7. gr. stjórnsýslulaga nr. 37/1993. Fjármála- og efnahagsráðuneytið vísað málinu síðan frá 7. júlí þess árs á þeim grundvelli að ákvarðanir Rannís væru endanlegar á stjórnsýslustigi."
      },
      {
        "index": 8,
        "paragraphText": "III"
      },
      {
        "index": 9,
        "paragraphText": "1"
      },
      {
        "index": 10,
        "paragraphText": "Lög um stuðning við nýsköpunarfyrirtæki eru nr. 152/2009. Markmið þeirra er að efla rannsóknir og þróunarstarf og bæta samkeppnisskilyrði nýsköpunarfyrirtækja með því að veita þeim rétt til skattfrádráttar vegna kostnaðar við nýsköpunarverkefni, sbr. 1. gr. laganna. Með lögunum er kveðið á um tiltekið form ríkisaðstoðar sem verður að rúmast innan ríkisstyrkjareglna EES-samningsins. Þar athugast að í samræmi við 3. gr. laga nr. 2/1993, um Evrópska efnahagssvæðið, skal skýra lög og reglur, að svo miklu leyti sem við á, til samræmis við EES-samninginn og þær reglur sem á honum byggjast."
      },
      {
        "index": 11,
        "paragraphText": "Nýsköpunarfyrirtæki, sem er eigandi að rannsóknar- og/eða þróunarverkefnum sem hlotið hafa staðfestingu, á rétt á sérstökum frádrætti frá álögðum tekjuskatti eftir því sem nánar greinir í 10. gr. laga nr. 152/2009, um stuðning við nýsköpunarfyrirtæki. Með nýsköpunarfyrirtæki er átt við lögaðila á nánar tilgreindu félagsformi sem stundar rannsóknir eða þróun samkvæmt lögunum, sbr. 3. tölulið 3. gr. laga nr. 152/2009."
      },
      {
        "index": 12,
        "paragraphText": "Rannís ákvarðar hvort verkefni hlýtur staðfestingu samkvæmt lögunum, sbr. 1. mgr. 5. gr. þeirra, með síðari breytingum. Skilyrði þess er að verkefni teljist rannsóknar- eða þróunarverkefni samkvæmt lögunum og fullnægi jafnframt skilyrðum sem nánar eru tilgreind í 1. til 3. tölulið málsgreinarinnar. Í athugasemdum við 5. gr. frumvarps er varð að lögum nr. 152/2009 kemur fram að við mat á umsóknum þurfi að taka mið af jafnt hlutlægum sem huglægum atriðum varðandi það hvort fyrirhugað verkefni feli í sér nýsköpun eða hvort um sé að ræða rekstur sem snúist um að afrita eða búa til vörur eða þjónustu sem aðrir hafi hannað. Rannís hafi mikla þekkingu og reynslu af slíku mati (sjá þskj. 83 á 138. löggjafarþingi 2009-2010, bls. 8). Um málsmeðferð Rannís fer eftir 8. gr. laganna og kemur þar meðal annars fram að ákvarðanir stofnunarinnar samkvæmt lögunum séu endanlegar á stjórnsýslustigi, sbr. 7. mgr. greinarinnar."
      },
      {
        "index": 13,
        "paragraphText": "2"
      },
      {
        "index": 14,
        "paragraphText": "Samkvæmt framangreindu eru hugtökin „rannsóknir“ og „þróun“ grundvallarhugtök í lögum nr. 152/2009 þar sem styrkhæf verkefni verða að fullnægja því skilyrði að teljast annaðhvort rannsóknir eða þróunarstarf. Eldri skilgreiningar í lögunum voru þýðing á sömu hugtökum í þágildandi leiðbeinandi reglum ESA frá febrúar 2007, um ríkisaðstoð til rannsóknar-, þróunar- og nýsköpunarverkefna, en þóttu óskýr og voru talin hafa valdið nokkrum vandkvæðum í framkvæmd (sjá þskj. 602 á 144. löggjafarþingi 2014-2015, bls. 7). Hugtakið „rannsóknir og þróun“ er nú skilgreint á þá leið að átt sé við afmarkað og markvisst verkefni sem sé ætlað að afla nýrrar þekkingar eða nýrrar færni sem teljist vera til framdráttar fyrir nýsköpunarfyrirtæki vegna þróunar nýrrar eða betri vöru, þjónustu eða framleiðsluaðferðar, sbr. 6. tölulið 3. gr. laga nr. 152/2009, með þeim breytingum sem hafa verið gerðar á þeirri lagagrein. Ráðherra er síðan falið að setja í reglugerð nánari ákvæði um framkvæmd laganna, þar með talið um hugtökin rannsóknir og þróun, sbr. 16. gr. þeirra. Á þessum grundvelli hefur ráðherra sett reglugerð nr. 758/2011, um stuðning við nýsköpunarfyrirtæki. Hugtökin rannsóknir og þróun eru skilgreind með allítarlegum hætti í 3. gr. hennar og er þar tekið mið af skilgreiningum í gildandi leiðbeiningum ESA. Þannig er hugtakið „þróun“ skilgreint með eftirfarandi hætti í 2. tölulið 1. mgr. greinarinnar:"
      },
      {
        "index": 15,
        "paragraphText": "Öflun, sameining, mótun og notkun á fyrirliggjandi vísindalegri, tæknilegri, viðskiptalegri og annarri hagnýtri þekkingu og kunnáttu í því skyni að þróa nýjar eða endurbættar vörur, verkferla eða þjónustu. Þetta getur m.a. einnig tekið til starfsemi sem miðar að skilgreiningu á hugmynd, áætlanagerð og skrásetningu nýrra vara, verkferla eða þjónustu. Þróun getur falist í hönnun frumgerðar, gerð sýnisútgáfu, framkvæmd tilraunaverkefnis, prófunum og að sannreyna nýjar eða endurbættar vörur, verkferla eða þjónustu í umhverfi sem er einkennandi fyrir raunveruleg vinnsluskilyrði þar sem aðalmarkmiðið er að gera frekari tæknilegar endurbætur á ófullmótuðum vörum, verkferlum eða þjónustu. Hér getur líka verið um að ræða þróun á markaðshæfri frumgerð eða tilraunaverkefni, þegar slík frumsmíð er óhjákvæmilega endanleg markaðsvara þar sem framleiðsla á henni er of kostnaðarsöm til þess að nota eingöngu til kynningar og til að sannreyna eiginleika hennar."
      },
      {
        "index": 16,
        "paragraphText": "Síðan er tekið fram í 2. mgr. greinarinnar að starfsemi, sem er í eðli sínu hluti af almennum rekstri fyrirtækja, teljist ekki til þróunar, og tilgreint í dæmaskyni í tíu stafliðum hvað falli undir það. Þar á meðal eru umbætur, breytingar og/eða viðbætur við vörur fyrirtækis, þjónustu eða framleiðsluferla, þegar ekki er um að ræða þróun nýrrar þekkingar, nýrrar færni eða nýtingu núverandi þekkingar á nýjan hátt, sbr. b-lið málsgreinarinnar."
      },
      {
        "index": 17,
        "paragraphText": "Af nánari skýringum Rannís til umboðsmanns á þeirri afstöðu stofnunarinnar að verkefni A ehf. feli ekki í sér þróun í framangreindum skilningi verður ráðið að hún sé einkum byggð á því að viðskiptahugmynd félagsins feli í sér að höfð verði milliganga um[...] gegn þóknun og að hugbúnaðurinn sem um ræðir verði notaður til að að styðja við þá starfsemi í stað þess að hann sé söluvara sem seldur verði aðgangur að. Slík uppbygging á starfsemi teljist ekki þróun í skilningi reglna um ríkisaðstoð heldur hluti af almennum rekstri. Einnig er vísað til þess að ef Rannís myndi staðfesta verkefni og með því niðurgreiða uppsetningu innri kerfa fyrirtækja til að „selja og markaðssetja“ almennan verslunarvarning eða þjónustu bryti slík afgreiðsla í bága við alþjóðlegar skuldbindingar Íslands samkvæmt EES-samningnum."
      },
      {
        "index": 18,
        "paragraphText": "Framangreind afstaða verður ekki skilin með öðrum hætti en að hin eiginlega vara eða þjónusta A ehf. sé milliganga eða aðstoð við sölu, kaup, skipti eða gjöf á notuðum fatnaði, en ekki hugbúnaðurinn sem um ræðir. Miðað við fyrirliggjandi gögn málsins tel ég ekki forsendur til að gera athugasemdir við þá afstöðu og þá jafnframt ekki heldur við þá niðurstöðu að stofnunin hafi hafnað því að staðfesta það verkefni sem miðar að því að koma þeirri starfsemi á enda tel ég, að virtum röksemdum Rannís, að slíkt samrýmist 1. mgr. 5. gr. laga nr. 152/2009, og 3. gr. reglna nr. 758/2011. Þar hef ég jafnframt í huga að skattfrádráttur á grundvelli laga nr. 152/2009 felur í sér undantekningu frá grunnreglu EES-réttar um bann við ríkisaðstoð. Ég tel að ekki hafi þýðingu þótt Rannís hafi undir meðferð málsins vísað til þess að A ehf. hygðist starfrækja „rafræna verslun“."
      },
      {
        "index": 19,
        "paragraphText": "3"
      },
      {
        "index": 20,
        "paragraphText": "Athugasemdir A ehf. við málsmeðferð Rannís beinast að því að ákvörðunin hafi verið órökstudd og að það bendi til þess að andmælaréttur hafi verið virtur að vettugi. Af þessu tilefni tek ég fram að 13. gr. stjórnsýslulaga nr. 37/1993 felur ekki í sér almenna skyldu fyrir stjórnvald til að veita málsaðila sérstakt færi á að tjá sig um lagagrundvöll máls eða skýringu einstakra lagareglna. Eins hér háttaði til var A ehf. þó veittur kostur á að tjá sig um fyrirhugaða synjun umsóknarinnar og verður að telja það hafa verið fallið til þess að upplýsa málið og leggja að því traustari grundvöll. Hins vegar liggur fyrir að niðurstaða Rannís var ekki rökstudd umfram það að vísa til 3. gr. reglugerðar nr. 758/2011 og án þess að leiðbeina A ehf. um heimild félagsins til að fá ákvörðunina rökstudda, sbr. 1. tölulið 2. mgr. 20. gr. stjórnsýslulaga. Af því tilefni hef ég ritað Rannís bréf það sem fylgir hjálagt í ljósriti þar sem ég kem tilteknum ábendingum á framfæri."
      },
      {
        "index": 21,
        "paragraphText": "4"
      },
      {
        "index": 22,
        "paragraphText": "Að lokum eru gerðar athugasemdir við meðferð háskóla-, iðnaðar- og nýsköpunarráðherra og fjármála- og efnahagsráðherra á stjórnsýslukæru vegna ákvörðunar Rannís. Í því sambandi er vísað til þess að í frávísun fjármála- og efnahagsráðuneytisins sé ekki tekin afstaða til þess hversu gölluð lagasetningin sé og verður að skilja þá athugasemd á þá leið að annmarkinn felist í að með lögum nr. 152/2009 sé vikið frá þeirri meginreglu stjórnsýsluréttar að aðili máls geti kært stjórnvaldsákvörðun lægra setts stjórnvalds til æðra stjórnvalds, sbr. 26. gr. stjórnsýslulaga. Þá hafi ráðuneytið ekki beitt yfirstjórnunar- og eftirlitsheimildum sínum í tilefni af kærunni."
      },
      {
        "index": 23,
        "paragraphText": "Af þessu tilefni tek ég fram að heimildir ráðherra til þess að gefa stjórnvaldi sem undir hann heyrir almenn og sérstök fyrirmæli um starfrækslu á verkefnum þess geta takmarkast af lögum, sbr. 2. mgr. 12. gr. laga nr. 115/2011, um Stjórnarráð Íslands. Við nánari afmörkun á yfirstjórnunar- og eftirlitsheimildum ráðherra verður því einnig að horfa til þeirra lagafyrirmæla sem gilda um það málefni sem undirstofnun er falið að sinna. Við frekari afmörkun á skyldu ráðherra til að grípa með raunhæfum og virkum hætti inn í starfsemi undirstofnunar hefur jafnframt þýðingu eðli þess annmarka sem gerðar eru athugasemdir við, til dæmis með tilliti til þess hvort um viðvarandi ástand er að ræða eða einstök tilvik. Þannig kann að hvíla skylda á ráðherra til að grípa til virkra úrræða þegar fyrir liggur að þess hafi ekki verið gætt um nokkurn tíma í starfsemi undirstofnunar að haga innra skipulagi hennar og málsmeðferð með þeim hætti sem áskilið er í lögum, sbr. álit umboðsmanns Alþingis frá 18. nóvember 2011 í máli nr. 5986/2010. Í tilviki A ehf. liggur hins vegar fyrir að athugasemdir félagsins beinast ekki að slíkum atriðum heldur að fyrirliggjandi ákvörðun stofnunarinnar um að synja umsókn A ehf. um staðfestingu á verkefni. Þar sem löggjafinn hefur með skýrum hætti ákveðið að ákvarðanir Rannís um staðfestingu verkefna séu ekki kæranlegar til ráðherra, sbr. 7. mgr. 8. gr. laga nr. 152/2009, tel ég ekki tilefni til nánari umfjöllunar um meðferð háskóla-, iðnaðar- og nýsköpunarráðuneytisins og fjármála- og efnahagsráðuneytisins á erindi félagsins."
      },
      {
        "index": 24,
        "paragraphText": "IV"
      },
      {
        "index": 25,
        "paragraphText": "Með vísan til alls framangreinds læt ég athugun minni á máli þessu lokið, sbr. a-lið 2. mgr. 10. gr. laga nr. 85/1997, um umboðsmann Alþingis."
      },
      {
        "index": 26,
        "paragraphText": "Hinn 26. september 2024 var undirrituð kjörin umboðsmaður Alþingis og tók við embætti 31. október þess árs. Hef ég því farið með mál þetta frá þeim tíma."
      },
      {
        "index": 27,
        "paragraphText": "Bréf umboðsmanns til Rannsóknamiðstöðvar Íslands 30. júní 2025."
      },
      {
        "index": 28,
        "paragraphText": "Vísað er til fyrri bréfaskipta vegna kvörtunar A ehf. sem laut að ákvörðun Rannís um að hafna umsókn félagsins um staðfestingu á rannsóknar- og þróunarverkefni. Líkt og kemur fram í bréfi mínu til A ehf., sem fylgir hjálagt í ljósriti, hef ég ákveðið að ljúka málinu með vísan til a-liðar 2. mgr. 10. gr. laga nr. 85/1997, um umboðsmann Alþingis. Þrátt fyrir það hefur athugun mín á þessu máli orðið mér tilefni til að koma eftirfarandi ábendingu á framfæri með það í huga að framvegis verði horft til þeirra í störfum stofnunarinnar."
      },
      {
        "index": 29,
        "paragraphText": "Samkvæmt gögnum málsins sótti A ehf. um staðfestingu á rannsóknar- og þróunarverkefni 31. ágúst 2022. Hinn 6. janúar 2023 tilkynnti Rannís félaginu um að fyrirhugað væri að hafna umsókninni á þeim grundvelli að verkþættir taldir upp í umsókninni bæru ekki með sér að falla undir skilgreiningu á þróun, sbr. 2. tölulið 1. mgr. 3. gr. reglugerðar nr. 758/2011, um stuðning við nýsköpunarfyrirtæki. Jafnframt var tekið fram að lög nr. 152/2009, um stuðning við nýsköpunarfyrirtæki, veittu ekki svigrúm til að staðfesta markaðstengd verkefni og rafræna verslun sem þjóna ætti umsækjanda. Að fengnum athugasemdum A ehf. var umsókninni síðan hafnað með vísan til fyrra svars, en án þess að félaginu væri leiðbeint um heimild sína til þess að fá ákvörðunina nánar rökstudda."
      },
      {
        "index": 30,
        "paragraphText": "Rökstuðningur er að meginreglu veittur eftir að ákvörðun hefur verið birt, komi fram ósk um það frá aðila máls, sbr. 1. mgr. 21. gr. stjórnsýslulaga nr. 37/1993. Í honum skal meðal annars vísa til þeirra réttarreglna sem ákvörðun stjórnvalds er byggð á og að því marki sem ákvörðun byggist á mati skal greina frá þeim meginsjónarmiðum sem ráðandi voru við matið, sbr. 1. mgr. 22. gr. laganna. Skylda stjórnvalds til að rökstyðja ákvörðun er almennt talin auka líkur á því að ákvörðun verði rétt þar sem hún knýr á um það að stjórnvald vandi til undirbúnings að ákvörðun og leysi úr máli á málefnalegan hátt, sjá til hliðsjónar álit umboðsmanns Alþingis 30. júní 2025 í máli nr. 12937/2024. Þegar ákvörðun er tilkynnt skriflega án þess að henni fylgi rökstuðningur skal jafnan veita leiðbeiningar um heimild aðila til að fá ákvörðun rökstudda, sbr. 1. tölulið 2. mgr. 20. gr. laganna."
      },
      {
        "index": 31,
        "paragraphText": "Í ákvörðun Rannís í máli A ehf. er vísað til 3. gr. reglugerðar nr. 758/2011, en að öðru leyti verður að telja að hún sé órökstudd enda er þar ekki gerð grein fyrir þeim meginsjónarmiðum sem voru ráðandi við mat Rannís á umsókninni. Ég tel þess vegna að Rannís hafi borið að leiðbeina A ehf. um heimild sína til þess að fá ákvörðunina nánar rökstudda samkvæmt 2. mgr. 20. gr. stjórnsýslulaga nr. 37/1993."
      },
      {
        "index": 32,
        "paragraphText": "Hinn 26. september 2024 var undirrituð kjörin umboðsmaður Alþingis og tók við embætti 31. október þess árs. Hef ég því farið með mál þetta frá þeim tíma."
      }
    ]
  },
  {
    "title": "Bréf UA 530/2025",
    "originalUrl": "https://www.umbodsmadur.is/alit-og-bref/mal/nr/11095/skoda/mal/",
    "type": "Bréf",
    "abstract": "Kvartað var yfir rannsókn lögreglu, framferði ákæruvalds í tengslum við sakamál á hendur A, auk dómum Landsréttar og Hæstaréttar í máli A.\n\nAf gögnum málsins mátti ráða að máli A, sem var til meðferðar í dómsmálaráðuneytinu og laut að sömu atriðum, væri ekki lokið og voru því skilyrði ekki uppfyllt til að taka málið til frekari athugunar. Þá kom fram að þar sem starfssvið umboðsmanns tekur ekki til starfa dómstóla voru ekki skilyrði til að fjalla um þann þátt kvörtunarinnar.\n\nUmboðsmaður lauk málinu með bréfi 23. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 26. nóvember sl., en ráðið verður af henni að hún lúti að rannsókn lögreglu, framferði ákæruvaldsins við meðferð sakamáls á hendur þér og dómum Landsréttar og Hæstaréttar í sama máli."
      },
      {
        "index": 1,
        "paragraphText": "Í bréfi mínu til þín 28. október sl. í máli nr. 463/2025, í tilefni af kvörtun þinni sem laut að sömu atriðum, kom fram að umboðsmaður fjallar að jafnaði ekki um mál á meðan það er enn til meðferðar hjá stjórnvöldum, sbr. 3. mgr. 6. gr. laga nr. 85/1997, um umboðsmann Alþingis. Af þeim gögnum sem fylgdu kvörtun þinni nú fæ ég ekki annað ráðið en að mál þitt, með málsnúmerið [...], sé enn til meðferðar hjá dómsmálaráðuneytinu. Að þessu gættu er mér ekki fært taka málið til frekari athugunar að svo stöddu."
      },
      {
        "index": 2,
        "paragraphText": "Þá tek ég fram, líkt og í fyrrgreindu bréfi mínum til þín, að samkvæmt lögum nr. 85/1997, um umboðsmann Alþingis, tekur starfssvið umboðsmanns að jafnaði til stjórnsýslu ríkis og sveitarfélaga, sbr. 1. mgr. 3. gr. laganna. Í b-lið 4. mgr. sömu greinar segir að starfssvið umboðsmanns taki ekki til starfa dómstóla. Í samræmi við það fellur utan starfssviðs umboðsmanns að fjalla um kvörtun þína að því leyti sem hún snýr að störfum og niðurstöðum dómstóla."
      },
      {
        "index": 3,
        "paragraphText": "Með vísan til framangreinds lýk ég athugun minni á kvörtun þinni, sbr. 1. mgr. 10. gr. laga nr. 85/1997, um umboðsmann Alþingis. Ég tek fram að sértu ósáttur að fenginni afstöðu ráðuneytisins getur þú leitað til umboðsmanns á ný með kvörtun þar að lútandi og verður þá tekin afstaða til þess hvort og að hvaða marki málið getur komið til athugunar af hálfu umboðsmanns."
      }
    ]
  },
  {
    "title": "Bréf UA 472/2025",
    "originalUrl": "https://www.umbodsmadur.is/alit-og-bref/mal/nr/11094/skoda/mal/",
    "type": "Bréf",
    "abstract": "A kvartaði yfir efni tveggja reglugerða, nr. 1582/2024, um greiðsluþátttöku sjúkratryggðra í kostnaði vegna heilbrigðisþjónustu, og nr. 780/2025, um þátttöku sjúkratrygginga í kostnaði sjúkratryggðra vegna myndgreininga sem veittar eru án samnings við Sjúkratryggingar Íslands. Kvörtunin laut einnig að tilhögun gjaldtöku samkvæmt gjaldskrá Sjúkratrygginga og viðbrögðum stofnunarinnar við erindum A þar að lútandi.\n\nUmboðsmaður leit til þess að kvörtunin varðaði einkum efni sem heyrði undir yfirstjórn og eftirlit heilbrigðisráðherra. Þar sem A hafði ekki leitað til heilbrigðisráðuneytisins með athugasemdir sínar vegna málsins taldi umboðsmaður rétt, áður en þær gætu komið til frekari athugunar hjá embættinu, að athugasemdirnar yrðu fyrst bornar undir ráðuneytið.\n\nUmboðsmaður lauk málinu með bréfi 23. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 21. október sl. sem beinist að heilbrigðisráðuneytinu og Sjúkratryggingum. Kvörtunin virðist annars vegar lúta að efni reglugerðar nr. 780/2025 (áður nr. 1581/2024), um þátttöku sjúkratrygginga í kostnaði sjúkratryggðra vegna myndgreininga sem veittar eru án samnings við Sjúkratryggingar Íslands, og reglugerðar nr. 1582/2024, um greiðsluþátttöku sjúkratryggðra í kostnaði vegna heilbrigðisþjónustu. Hins vegar virðist kvörtunin lúta að gjaldtöku samkvæmt 2. gr. gjaldskrár stofnunarinnar nr. 789/2025, fyrir myndgreiningarannsóknir sem ekki hefur verið samið um, og viðbrögðum Sjúkratrygginga við erindum þínum þar að lútandi. Gjaldskráin er sett með stoð í 1. mgr. 38. gr. laga nr. 112/2008, um sjúkratryggingar, og reglugerð nr. 780/2025."
      },
      {
        "index": 1,
        "paragraphText": "Kvörtuninni fylgdi afrit af tölvupóstsamskiptum þínum við Sjúkratryggingar þar sem gerðar eru athugasemdir við gjaldtöku samkvæmt gjaldskránni og þeirri afstöðu lýst, sbr. einkum tölvupósta frá 29. og 30. júlí sl., að sá munur sem sé á einingarverði fyrir þjónustuna hjá opinberum aðilum annars vegar og einkaaðilum hins vegar kunni að fela í sér brot gegn stjórnarskrá, lögmætisreglu og jafnræðisreglu. Stofnunin svaraði fyrri tölvupóstinum 29. júlí sl., en af samtali þínu við starfsmann embættis míns verður ráðið að engin viðbrögð hafi borist við þeim síðari þrátt fyrir ítrekanir þínar þess efnis. Þá er vert að nefna, að í samtali þínu við starfsmann umboðsmanns upplýstir þú um að ekki hefði verið leitað til heilbrigðisráðuneytisins með erindi vegna málsins."
      },
      {
        "index": 2,
        "paragraphText": "Af framangreindu tilefni tel ég rétt að geta þess, að samkvæmt 3. mgr. 6. gr. laga nr. 85/1997, um umboðsmann Alþingis, er ekki unnt að kvarta til umboðsmanns, ef skjóta má máli til æðra stjórnvalds, fyrr en það hefur fellt úrskurð sinn í málinu. Ákvæðið byggist á því sjónarmiði að stjórnvöld skuli fá tækifæri til að leiðrétta og bæta úr ágöllum sem kunna að hafa verið á fyrri afskiptum og ákvörðunum þeirra áður en leitað er til aðila utan stjórnkerfis þeirra, á borð við umboðsmann Alþingis, með kvörtun. Í samræmi við þetta hefur almennt verið talið rétt að það æðra stjórnvald, sem fer með yfirstjórnunar- og eftirlitsheimildir á viðkomandi sviði, hafi fengið tækifæri til að fjalla um mál og þar með taka afstöðu til þess hvort tilefni sé til að beita þeim heimildum áður en það er tekið til meðferðar af hálfu umboðsmanns á grundvelli kvörtunar. Þetta á einnig við í þeim tilvikum sem afstaða æðra stjórnvaldsins til málsins verður ekki fengin fram á grundvelli stjórnsýslukæru."
      },
      {
        "index": 3,
        "paragraphText": "Ástæða þess að þetta er rakið er sú að samkvæmt 4. gr. laga nr. 112/2008, um sjúkratryggingar, fer heilbrigðisráðherra með yfirstjórn sjúkratrygginga og samningsgerð um heilbrigðisþjónustu og aðra aðstoð samkvæmt lögunum, og yfirstjórn sjúkratryggingastofnunarinnar. Eins og fyrr greinir snertir kvörtun þín einkum efni reglugerða sem settar hafa verið af heilbrigðisráðherra, svo og tilhögun gjaldtöku samkvæmt gjaldskrá Sjúkratrygginga, sem lýtur yfirstjórn og eftirliti ráðherra. Þá verður einnig ráðið að þú teljir afgreiðslu Sjúkratrygginga á erindum þínum í tengslum við gjaldtökuna ófullnægjandi. Í ljósi fyrrgreindra skilyrða laga nr. 85/1997, og með hliðsjón af framangreindri umfjöllun að öðru leyti, tel ég rétt að þú beinir fyrst athugasemdum þínum vegna málsins til heilbrigðisráðuneytisins áður en þær geta komið til frekari athugunar hjá mér."
      },
      {
        "index": 4,
        "paragraphText": "Að framangreindu virtu læt ég umfjöllun minni um kvörtunina lokið, sbr. 1. mgr. 10. gr. laga nr. 85/1997. Að fengnum viðbrögðum ráðuneytisins við athugasemdum þínum, fari svo að þú leitir þangað, getur þú leitað til mín á nýjan leik með kvörtun teljir þú tilefni til. Verður þá tekin afstaða til þess hvort og þá með hvaða hætti kvörtunin getur komið til athugunar af minni hálfu."
      }
    ]
  },
  {
    "title": "Bréf UA 578/2025",
    "originalUrl": "https://www.umbodsmadur.is/alit-og-bref/mal/nr/11093/skoda/mal/",
    "type": "Bréf",
    "abstract": "A leitaði til umboðsmanns Alþingis og kvartaði yfir töfum á afgeiðslu kæru hans til áfrýjunarnefndar velferðarráðs X sem laut að synjun umsóknar hans um fjárhagsaðstoð.\n\nÞar sem A höfðu nýlega verið veittar upplýsingar um stöðu málsins og hvenær fyrirhugað væri að það yrði tekið fyrir hjá áfrýjunarnefndinni taldi umboðsmaður ekki tilefni til að aðhafast vegna kvörtunarinnar að svo stöddu.\n\nUmboðsmaður lauk málinu með bréfi 23. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 19. desember sl. sem beinist að X og lýtur að töfum á afgreiðslu umsóknar þinnar um fjárhagsaðstoð. Samkvæmt kvörtunininni var umsókninni synjað 4. desember sl. og var sú ákvörðun kærð til áfrýjunarefndar velferðarráðs sveitarfélagsins 5. sama mánaðar. Með tölvupósti 19. desember sl. var þér greint frá því að kæran yrði tekin fyrir á næsta fundi nefndarinnar 15. janúar nk. sem þú telur fela í sér óhæfilegar tafir á afgreiðslu hennar."
      },
      {
        "index": 1,
        "paragraphText": "Í tilefni af kvörtuninni tel ég rétt að taka fram að það leiðir af 3. mgr. 6. gr. laga nr. 85/1997, um umboðsmann Alþingis, að almennt er ekki gert ráð fyrir að umboðsmaður hafi afskipti af málum fyrr en þau hafa endanlega verið til lykta leidd innan stjórnsýslunnar. Þegar umboðsmanni berast kvartanir vegna tafa á afgreiðslu mála og fyrir liggur að mál hefur verið til meðferðar í nokkurn tíma hefur almennt, þrátt fyrir áðurnefnda reglu um að máli skuli hafa verið lokið innan stjórnsýslunnar, verið farin sú leið að spyrjast fyrir um hjá stjórnvaldinu hvað líði meðferð og afgreiðslu viðkomandi máls. Þetta hefur ekki síst verið gert til að greiða fyrir því að borgararnir fái sem fyrst úrlausn mála sinna enda hefur reyndin í flestum tilvikum verið sú að stjórnvaldið hefur brugðist við og afgreitt málið eða gefið skýringar á því hvað valdi töfunum og hvenær ráðgert sé að afgreiða málið. Í þessum tilvikum lýkur umboðsmaður athugun sinni á málinu."
      },
      {
        "index": 2,
        "paragraphText": "Með hliðsjón af framgreindu og þar sem fyrir liggur að þér hafa nýlega verið veittar upplýsingar um stöðu málsins og hvenær fyrirhugað er að það verði tekið fyrir hjá áfrýjunarnefndinni tel ég ekki tilefni til að aðhafast vegna kvörtunarinnar að svo stöddu. Ef fyrirætlanir nefndarinnar ganga hins vegar ekki eftir getur þú leitað til mín á ný með kvörtun af því tilefni."
      },
      {
        "index": 3,
        "paragraphText": "Með vísan til framangreinds lýk ég meðferð minni á málinu, sbr. 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 404/2025",
    "originalUrl": "https://www.umbodsmadur.is/alit-og-bref/mal/nr/11092/skoda/mal/",
    "type": "Bréf",
    "abstract": "Kvartað var yfir úrskurði úrskurðarnefndar umhverfis- og auðlindamála, en með honum var kæru A til nefndarinnar, vegna ákvörðunar Garðabæjar um að samþykkja deiliskipulag Arnarlands vísað frá sökum þess að hún barst að kærufresti liðnum. Þá laut kvörtunin að synjun nefndarinnar um endurupptöku málsins. Í kvörtun A var vikið að því að A hefði áður kært sama mál en þeirri kæru hafði verið vísað frá nefndinni.\n\nÞar sem fyrri kæra A til nefndarinnar barst áður en deiliskipulag hafði verið birt taldi umboðsmaður ljóst að úrskurðarnefndinni hafi ekki verið fært að kveða upp efnisúrskurð. Þá taldi umboðsmaður ekki ástæðu til að gera athugasemdir við frávísun síðari kærunnar en ljóst var að hún barst að kærufresti liðnum. Loks taldi umboðsmaður ekki ástæðu til að gera athugasemdir við synjun nefndarinnar á beiðni um endurupptöku málsins.\n\nUmboðsmaður lauk málinu með bréfi 19. desember 2025.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Vísað er til kvörtunar þinnar 6. september sl. sem lýtur að úrskurði úrskurðarnefndar umhverfis- og auðlindamála 25. júní sl. í máli nr. [...], en með honum var kæru þinni til nefndarinnar, vegna ákvörðunar bæjarstjórnar Garðabæjar um að samþykkja deiliskipulag Arnarlands og breytingu á aðalskipulagi, vísað frá sökum þess að hún barst að kærufresti liðnum. Þá lýtur kvörtunin að synjun sömu nefndar 20. ágúst sl. á beiðni þinni um endurupptöku málsins. Í kvörtuninni eru, líkt og í endurupptökubeiðninni, gerðar athugasemdir við úrskurðinn á þeim forsendum að þér hafi ekki verið kunnugt um kærufrestinn. Þá er í kvörtuninni, sem og endurupptökubeiðninni, vikið að því að hjá nefndinni hefði þegar legið fyrir kæra vegna sama máls sem hefði verið vísað frá, með úrskurði nefndarinnar 27. mars sl. í máli nr. [...], sökum þess að þegar hún barst var fyrrgreint deiliskipulag enn til meðferðar hjá Skipulagsstofnun og hafði ekki verið birt í B-deild Stjórnartíðinda. Í báðum úrskurðum nefndarinnar var jafnframt vikið að því að ákvarðanir um breytingu á aðalskipulagi sættu ekki kæru til nefndarinnar. Loks er þess óskað í kvörtuninni að tekin verði afstaða til þess hvort ákvörðun bæjarstjórnar Garðabæjar hafi verið í samræmi við lög."
      },
      {
        "index": 2,
        "paragraphText": "Í tilefni af kvörtun þinni var úrskurðarnefnd umhverfis- og auðlindamála ritað bréf 11. september sl. þar sem óskað var eftir öllum gögnum málsins og bárust þau 12. sama mánaðar."
      },
      {
        "index": 3,
        "paragraphText": "II"
      },
      {
        "index": 4,
        "paragraphText": "Um hlutverk umboðsmanns Alþingis er fjallað í lögum nr. 85/1997 um umboðsmann Alþingis. Í 1. mgr. 2. gr. þeirra segir að hlutverk hans sé að hafa í umboði Alþingis eftirlit með stjórnsýslu ríkis og sveitarfélaga á þann hátt sem nánar greinir í lögunum og tryggja rétt borgaranna gagnvart stjórnvöldum landsins. Skal hann gæta þess að jafnræði sé í heiðri haft í stjórnsýslunni og hún fari að öðru leyti fram í samræmi við lög, vandaða stjórnsýsluhætti og siðareglur settar á grundvelli laga um Stjórnarráð Íslands og laga um réttindi og skyldur starfsmanna ríkisins."
      },
      {
        "index": 5,
        "paragraphText": "Af 3. mgr. 6. gr. laganna leiðir jafnframt að athugun umboðsmanns á máli beinist að jafnaði aðeins að úrlausn æðra stjórnvalds sem fjallað hefur um viðkomandi mál, ef slíkri úrlausn er á annað borð til að dreifa sam­kvæmt málsatvikum og viðeigandi réttarreglum hverju sinni. Þegar mál hefur hlotið afgreiðslu æðra stjórnvalds kemur undanfarandi úrlausn lægra stjórnvalds, eða sjálfstæðra stjórnvalda á borð við sveitar­félög sem eru undirorpin eftirliti ráðuneyta eða úrskurðarnefnda, því yfirleitt ekki til sérstakrar athugunar hjá umboðsmanni. Með þetta í huga hefur athugun umboðsmanns á kvörtun þinni því verið afmörkuð við málsmeðferð og niðurstöður úrskurðarnefndar umhverfis- og auðlindamála í tilefni af stjórnsýslukærum þínum."
      },
      {
        "index": 6,
        "paragraphText": "III"
      },
      {
        "index": 7,
        "paragraphText": "Í 32. gr. skipulagslaga nr. 123/2010 er fjallað um afgreiðslu og gildistöku aðalskipulags. Í 5. mgr. greinarinnar segir að aðalskipulag taki gildi þegar það hefur verið samþykkt af sveitarstjórn, hlotið staðfestingu ráðherra og verið birt í B-deild Stjórnartíðinda. Í 42. gr. laganna er kveðið á um afgreiðslu deiliskipulags og segir þar í 1. mgr. að birta skuli auglýsingu um samþykkt deiliskipulag í B-deild Stjórnartíðinda að lokinni yfirferð Skipulagsstofnunar. Samkvæmt 52. gr. laganna sæta stjórnvaldsákvarðanir sem teknar eru á grundvelli þeirra kæru til úrskurðarnefndar umhverfis- og auðlindamála. Þar segir jafnframt að ákvarðanir sem Skipulagsstofnun og ráðherra bera að lögum að staðfesta sæti ekki kæru til nefndarinnar, en um aðild, kærufrest og málsmeðferð að öðru leyti fari samkvæmt lögum um úrskurðarnefndina, en um hana gilda samnefnd lög nr. 130/2011. Þar segir meðal annars, líkt og greinir í úrskurðum nefndarinnar sem kvörtunin lýtur að, í 2. mgr. 4. gr. að kærufrestur sé einn mánuður frá því að kæranda varð kunnugt eða mátti vera kunnugt um þá ákvörðun sem um ræðir, og sé um að ræða ákvarðanir sem sæta opinberri birtingu telst kærufrestur frá birtingu ákvörðunar. Samkvæmt 8. mgr. sömu greinar fer um málsmeðferð nefndarinnar að öðru leyti eftir ákvæðum stjórnsýslulaga nr. 37/1993. Þar segir í 1. mgr. 28. gr. að hafi kæra borist að liðnum kærufresti skal vísa henni frá nema afsakanlegt verði talið að kæran hafi ekki borist fyrr eða veigamiklar ástæður mæli með því að kæran verði tekin til meðferðar."
      },
      {
        "index": 8,
        "paragraphText": "Að þessu gættu tel ég ekki tilefni til að gera athugasemdir við úrskurði nefndarinnar í málum nr. 44 og 93/2025. Er þannig ljóst að breytingar á aðalskipulagi sveitarfélags sæta ekki kæru til úrskurðarnefndarinnar á grundvelli 52. gr. skipulagslaga, enda um ákvörðun að ræða sem ráðherra staðfestir, sbr. fyrrnefnd 32. gr. sömu laga. Þá liggur fyrir að deiliskipulag Arnarlands var birt í B-deild Stjórnartíðinda 16. maí sl. Er því einnig ljóst að kærur þínar bárust hvað það snertir annars vegar áður en til þess kom og hins vegar að kærufrestinum liðnum, sbr. 2. mgr. 4. gr. laga nr. 130/2011. Að því leyti hef ég í huga að samkvæmt 2. mgr. 26. gr. stjórnsýslulaga verður ákvörðun, sem ekki bindur enda á mál, ekki kærð fyrr en málið hefur verið til lykta leitt, og því ljóst að úrskurðarnefndinni var ekki fært að kveða upp efnisúrskurð í tilefni fyrri kæru þinnar í mars sl. Þá er í 2. mgr. 4. gr. laga nr. 130/2011 með skýrum hætti mælt fyrir um kærufrest til úrskurðarnefndarinnar, og þá meðal annars í þeim tilvikum þar sem um ræðir ákvarðanir sem sæta opinberri birtingu, líkt og á við um deiliskipulagsáætlanir. Hef ég þá jafnframt í huga að í fyrri úrskurði nefndarinnar í mars sl. var vikið að þessu atriði, þ.e. að birting deiliskipulags í Stjórnartíðindum „[marki] upphaf eins mánaðar kærufrests til úrskurðarnefndarinnar“. Þá tel ég ekki tilefni til að taka til athugunar mat nefndarinnar á því að veigamiklar ástæður hafi ekki staðið til þess að taka síðari kæruna til meðferðar, þótt hún hafi borist svo skömmu eftir að kærufresturinn leið líkt og raun ber vitni. Horfi ég þá til þess að í deiliskipulagi felst áætlun fyrir afmarkað svæði innan sveitarfélags þar sem teknar eru, með almennum hætti, ákvarðanir um lóðanotkun, byggingarreiti, byggðamynnstur líkt og greinir í 1. mgr. 37. gr. skipulagslaga. Tel ég því ekki ástæðu til að gera athugasemdir við þá niðurstöðu úrskurðarnefndarinnar að skilyrði 1. og 2. töluliðar 1. mgr. 28. gr. stjórnsýslulaga hafi ekki verið uppfyllt til að taka kæruna til meðferðar."
      },
      {
        "index": 9,
        "paragraphText": "Að þessu gættu tel ég enn fremur ekki ástæðu til að gera athugasemdir við það mat úrskurðarnefndarinnar, í tilefni af beiðni þinni um endurupptöku málsins, að skilyrði þess að mál verði endurupptekið, sem greinir í 24. gr. stjórnsýslulaga, hafi ekki verið uppfyllt."
      },
      {
        "index": 10,
        "paragraphText": "IV"
      },
      {
        "index": 11,
        "paragraphText": "Að öðru leyti tel ég þær athugasemdir sem fram koma í kvörtuninni ekki þess eðlis að tilefni sé til að taka þær til nánari athugunar. Með vísan til þess sem að framan er rakið læt ég athugun minni á kvörtuninni lokið, sbr. 1. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 395/2025",
    "originalUrl": "https://www.umbodsmadur.is/alit-og-bref/mal/nr/11091/skoda/mal/",
    "type": "Bréf",
    "abstract": "Kvartað var yfir úrskurði úrskurðarnefndar umhverfis- og auðlindamála, en með honum var kæru A til nefndarinnar, vegna ákvörðunar Garðabæjar um að samþykkja deiliskipulag Arnarlands vísað frá sökum þess að hún barst að kærufresti liðnum. Þá laut kvörtunin að synjun nefndarinnar um endurupptöku málsins. Í kvörtun A var vikið að því að A hefði áður kært sama mál en þeirri kæru hafði verið vísað frá nefndinni.\n\nÞar sem fyrri kæra A til nefndarinnar barst áður en deiliskipulag hafði verið birt taldi umboðsmaður ljóst að úrskurðarnefndinni hafi ekki verið fært að kveða upp efnisúrskurð. Þá taldi umboðsmaður ekki ástæðu til að gera athugasemdir við frávísun síðari kærunnar en ljóst var að hún barst að kærufresti liðnum. Loks taldi umboðsmaður ekki ástæðu til að gera athugasemdir við synjun nefndarinnar á beiðni um endurupptöku málsins.\n\nUmboðsmaður lauk málinu með bréfi 19. desember 2025.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Vísað er til kvörtunar þinnar 7. september sl. sem lýtur að úrskurði úrskurðarnefndar umhverfis- og auðlindamála 25. júní sl. í máli nr. [...], en með honum var kæru þinni til nefndarinnar, vegna ákvörðunar bæjarstjórnar Garðabæjar um að samþykkja deiliskipulag Arnarlands, vísað frá sökum þess að hún barst að kærufresti liðnum. Þá lýtur kvörtunin að synjun sömu nefndar 20. ágúst sl. á beiðni þinni um endurupptöku málsins. Í kvörtuninni eru, líkt og í endurupptökubeiðni til nefndarinnar, gerðar athugasemdir við úrskurðinn á þeim forsendum að þér hafi ekki verið kunnugt um kærufrestinn. Þá er í kvörtuninni, sem og endurupptökubeiðninni, vikið að því að hjá nefndinni hefði þegar legið fyrir kæra vegna sama máls sem hefði verið vísað frá, með úrskurði nefndarinnar 27. mars sl. í máli nr. 47/2025, sökum þess að þegar hún barst var fyrrgreint deiliskipulag enn til meðferðar hjá Skipulagsstofnun og hafði ekki verið birt í B-deild Stjórnartíðinda."
      },
      {
        "index": 2,
        "paragraphText": "Í tilefni af kvörtun þinni var úrskurðarnefnd umhverfis- og auðlindamála ritað bréf 11. september sl. þar sem óskað var eftir öllum gögnum málsins og bárust þau 12. sama mánaðar."
      },
      {
        "index": 3,
        "paragraphText": "II"
      },
      {
        "index": 4,
        "paragraphText": "Um hlutverk umboðsmanns Alþingis er fjallað í lögum nr. 85/1997 um umboðsmann Alþingis. Í 1. mgr. 2. gr. þeirra segir að hlutverk hans sé að hafa í umboði Alþingis eftirlit með stjórnsýslu ríkis og sveitarfélaga á þann hátt sem nánar greinir í lögunum og tryggja rétt borgaranna gagnvart stjórnvöldum landsins. Skal hann gæta þess að jafnræði sé í heiðri haft í stjórnsýslunni og hún fari að öðru leyti fram í samræmi við lög, vandaða stjórnsýsluhætti og siðareglur settar á grundvelli laga um Stjórnarráð Íslands og laga um réttindi og skyldur starfsmanna ríkisins."
      },
      {
        "index": 5,
        "paragraphText": "Af 3. mgr. 6. gr. laganna leiðir jafnframt að athugun umboðsmanns á máli beinist að jafnaði aðeins að úrlausn æðra stjórnvalds sem fjallað hefur um viðkomandi mál, ef slíkri úrlausn er á annað borð til að dreifa sam­kvæmt málsatvikum og viðeigandi réttarreglum hverju sinni. Þegar mál hefur hlotið afgreiðslu æðra stjórnvalds kemur undanfarandi úrlausn lægra stjórnvalds, eða sjálfstæðra stjórnvalda á borð við sveitar­félög sem eru undirorpin eftirliti ráðuneyta eða úrskurðarnefnda, því yfirleitt ekki til sérstakrar athugunar hjá umboðsmanni. Með þetta í huga hefur athugun umboðsmanns á kvörtun þinni því verið afmörkuð við málsmeðferð og niðurstöður úrskurðarnefndar umhverfis- og auðlindamála í tilefni af stjórnsýslukærum þínum."
      },
      {
        "index": 6,
        "paragraphText": "III"
      },
      {
        "index": 7,
        "paragraphText": "Samkvæmt 52. gr. skipulagslaga nr. 123/2010 sæta stjórnvaldsákvarðanir sem teknar eru á grundvelli þeirra kæru til úrskurðarnefndar umhverfis- og auðlindamála, en um aðild, kærufrest og málsmeðferð að öðru leyti fer samkvæmt lögum um úrskurðarnefndina, en um hana gilda samnefnd lög nr. 130/2011. Þar segir meðal annars, líkt og greinir í úrskurðum nefndarinnar sem kvörtunin lýtur að, í 2. mgr. 4. gr. að kærufrestur sé einn mánuður frá því að kæranda varð kunnugt eða mátti vera kunnugt um þá ákvörðun sem um ræðir, og sé um að ræða ákvarðanir sem sæta opinberri birtingu telst kærufrestur frá birtingu ákvörðunar. Samkvæmt 8. mgr. sömu greinar fer um málsmeðferð nefndarinnar að öðru leyti eftir ákvæðum stjórnsýslulaga nr. 37/1993. Þar segir í 1. mgr. 28. gr. að hafi kæra borist að liðnum kærufresti skal vísa henni frá nema afsakanlegt verði talið að kæran hafi ekki borist fyrr eða veigamiklar ástæður mæli með því að kæran verði tekin til meðferðar."
      },
      {
        "index": 8,
        "paragraphText": "Að þessu gættu tel ég ekki tilefni til að gera athugasemdir við niðurstöður nefndarinnar í úrskurðum í málum nr. [...]. Liggur þannig fyrir að deiliskipulag Arnarlands var birt í B-deild Stjórnartíðinda 16. maí sl. Er því ljóst að kærur þínar bárust hvað það snertir annars vegar áður en til þess kom og hins vegar að kærufrestinum liðnum, sbr. 2. mgr. 4. gr. laga nr. 130/2011. Að því leyti hef ég í huga að samkvæmt 2. mgr. 26. gr. stjórnsýslulaga verður ákvörðun, sem ekki bindur enda á mál, ekki kærð fyrr en málið hefur verið til lykta leitt, og því ljóst að úrskurðarnefndinni var ekki fært að kveða upp efnisúrskurð í tilefni fyrri kæru þinnar í mars sl. Þá er í 2. mgr. 4. gr. laga nr. 130/2011 með skýrum hætti mælt fyrir um kærufrest til úrskurðarnefndarinnar, og þá meðal annars í þeim tilvikum þar sem um ræðir ákvarðanir sem sæta opinberri birtingu, líkt og á við um deiliskipulagsáætlanir. Hef ég þá jafnframt í huga að í fyrri úrskurði nefndarinnar í mars sl. var vikið að þessu atriði, þ.e. að birting deiliskipulags í Stjórnartíðindum „[marki] upphaf eins mánaðar kærufrests til úrskurðarnefndarinnar“. Þá tel ég ekki tilefni til að taka til athugunar mat nefndarinnar á því að veigamiklar ástæður hafi ekki staðið til þess að taka síðari kæruna til meðferðar, þótt hún hafi borist svo skömmu eftir að kærufresturinn leið líkt og raun ber vitni. Horfi ég þá til þess að í deiliskipulagi felst áætlun fyrir afmarkað svæði innan sveitarfélags þar sem teknar eru, með almennum hætti, ákvarðanir um lóðanotkun, byggingarreiti, byggðamynnstur líkt og greinir í 1. mgr. 37. gr. skipulagslaga. Tel ég því ekki ástæðu til að gera athugasemdir við þá niðurstöðu úrskurðarnefndarinnar að skilyrði 1. og 2. töluliðar 1. mgr. 28. gr. stjórnsýslulaga hafi ekki verið uppfyllt til að taka kæruna til meðferðar."
      },
      {
        "index": 9,
        "paragraphText": "Að þessu gættu tel ég enn fremur ekki ástæðu til að gera athugasemdir við það mat úrskurðarnefndarinnar, í tilefni af beiðni þinni um endurupptöku málsins, að skilyrði þess að mál verði endurupptekið, sem greinir í 24. gr. stjórnsýslulaga, hafi ekki verið uppfyllt."
      },
      {
        "index": 10,
        "paragraphText": "IV"
      },
      {
        "index": 11,
        "paragraphText": "Að öðru leyti tel ég þær athugasemdir sem fram koma í kvörtuninni ekki þess eðlis að tilefni sé til að taka þær til nánari athugunar. Með vísan til þess sem að framan er rakið læt ég athugun minni á kvörtuninni lokið, sbr. 1. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 570/2025",
    "originalUrl": "https://www.umbodsmadur.is/alit-og-bref/mal/nr/11090/skoda/mal/",
    "type": "Bréf",
    "abstract": "Óskað var eftir athugun og áliti umboðsmanns á því hvort framkvæmd heilbrigðisyfirvalda við gjöf RSV bólusetninga til ungbarna samræmdist lögum.\n\nÞar sem ekki varð séð að sú krafa sem lögð var fram í kvörtuninni lyti að ákvörðunum eða athöfnum stjórnvalda sem beindust sérstaklega að A eða snerti hagsmuni hennar umfram aðra voru ekki uppfyllt lagaskilyrði til þess að taka kvörtunina til frekari meðferðar.\n\nUmboðsmaður lauk málinu með bréfi 19. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 17. desember sl. þar sem óskað er eftir athugun og áliti umboðsmanns á því hvort framkvæmd heilbrigðis-yfirvalda við gjöf RSV bólusetninga til ungbarna samræmist lögum."
      },
      {
        "index": 1,
        "paragraphText": "Í tilefni af kvörtuninni er rétt að taka fram að hlutverk umboðsmanns Alþingis er að hafa í umboði Alþingis eftirlit með stjórnsýslu ríkis og sveitarfélaga á þann hátt sem nánar greinir í lögunum og tryggja rétt borgaranna gagnvart stjórnvöldum landsins, sbr. 1. mgr. 2. gr. laga nr. 85/1997, um umboðsmann Alþingis. Skal umboðsmaður gæta þess að jafnræði sé í heiðri haft í stjórnsýslunni og að hún fari að öðru leyti fram í samræmi við lög, vandaða stjórnsýsluhætti og nánar greindar siðareglur."
      },
      {
        "index": 2,
        "paragraphText": "Í lögum nr. 85/1997 er gengið út frá því að meginviðfangsefni umboðsmanns sé að taka við kvörtunum frá borgurunum og láta þeim í té álit um það hvort stjórnvöld hafi leyst með réttum hætti úr máli þeirra. Þannig er tekið fram í 2. mgr. 4. gr. laganna að hver sá sem telur sig hafa verið beittan rangsleitni af hálfu einhvers aðila sem eftirlit umboðsmanns tekur til geti kvartað af því tilefni til umboðsmanns. Í þessu felst að til þess að kvörtun verði borin fram við umboðsmann verður því að liggja fyrir ákveðin ákvörðun, athöfn eða athafaleysi stjórnvalds sem beinist sérstaklega að þeim sem leggur fram kvörtun eða varðar beinlínis hagsmuni hans eða réttindi umfram aðra. Það er hins vegar ekki hlutverk umboðsmann að láta fólki í té lögfræðilegar álitsgerðir í þeim tilvikum sem það hefur ekki slíkra hagsmuna að gæta."
      },
      {
        "index": 3,
        "paragraphText": "Kvörtun sem ekki uppfyllir framangeind skilyrði getur þó vakið athygli umboðsmanns á vandamáli. Er umboðsmanni þá heimilt að taka upp mál að eigin frumkvæði, sbr. 5. gr. laga nr. 85/1997. Ef af slíkri athugun verður í kjölfar ábendingar eða kvörtunar er þeim sem vekur máls á vanda almennt ekki tilkynnt sérstaklega um það heldur er upplýst um það á heimasíðu embættisins, www.umbodsmadur.is."
      },
      {
        "index": 4,
        "paragraphText": "Ástæða þess að þetta er tekið fram er sú að ekki verður annað séð en að í kvörtuninni sé óskað álits umboðsmanns á lögmæti framkvæmdar stjórnvalda án þess að um sé að ræða ákvarðanir eða athafnir sem beint sé sérstaklega að þér eða snerti hagsmuni þína umfram aðra. Af þessum sökum eru ekki uppfyllt lagaskilyrði til þess að kvörtunin verði tekin til frekari meðferðar. Þeim ábendinginum sem felast í kvörtunni verða þó skráðar og þeim haldið til haga."
      },
      {
        "index": 5,
        "paragraphText": "Með vísan til framangreinds læt ég athugun minni á kvörtuninni lokið, sbr. 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 568/2025",
    "originalUrl": "https://www.umbodsmadur.is/alit-og-bref/mal/nr/11089/skoda/mal/",
    "type": "Bréf",
    "abstract": "A leitaði til umboðsmanns Alþingis og kvartaði yfir því að X ehf. hefði ekki greitt henni orlofslaun að tiltekinni fjárhæð og desemberuppbót.\n\nÞar sem kvörtunin beindist að starfsemi einkaaðila sem féll ekki undir starfssvið umboðsmanns var henni ekki fært að taka kvörtunina til frekari meðferðar.\n\nUmboðsmaður lauk málinu með bréfi 19. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 15. desember sl. sem beinist að X ehf. og lýtur að því að fyrirækið hafi ekki greitt þér orlofslaun að tiltekinni fjárhæð og desemberuppbót."
      },
      {
        "index": 1,
        "paragraphText": "Samkvæmt 1. mgr. 2. gr. laga nr. 85/1997, um umboðsmann Alþingis, er það hlutverk umboðsmanns að hafa í umboði Alþingis eftirlit með stjórnsýslu ríkis og sveitarfélaga og tryggja rétt borgaranna gagnavart stjórnvöldum landsins. Í 3. gr. sömu laga er starfssvið umboðsmanns nánar afmarkað og nær það einvörðungu til stjórnsýslu ríkis og sveitarfélaga og til starfsemi þeirra einkaaðila sem fengið hafa opinbert vald til að taka ákvarðanir um rétt eða skyldu manna í skilningi 2. mgr. 1. gr. stjórnsýslulaga nr. 37/1993 eða falla undir 3. mgr. 3. gr. laga nr. 85/1997."
      },
      {
        "index": 2,
        "paragraphText": "Ástæða þess að þetta er rakið er sú að X ehf. er einkahlutafélag og starfar meðal annars á grundvelli laga nr. 138/1994, um einkahlutafélög, og telst því fyrirtæki á sviði einkaréttar. Kvörtunin beinist þannig að starfsemi einkaaðila sem felur ekki í sér beitingu opibers valds sem honum hefur verið falið með lögum og fellur hún því utan starfssviðs umboðsmanns Alþingis. Af þeim sökum er mér ekki fært að taka kvörtunin til frekari meðferðar."
      },
      {
        "index": 3,
        "paragraphText": "Með vísan til framangreinds læt ég athugun minni á kvörtuninni lokið með vísan til 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 565/2025",
    "originalUrl": "https://www.umbodsmadur.is/alit-og-bref/mal/nr/11088/skoda/mal/",
    "type": "Bréf",
    "abstract": "Kvartað var yfir breytingum sem gerðar höfðu verið á lögum um almannatryggingar.\n\nÞar sem kvörtunin laut að atriði sem Alþingi hafði tekið afstöðu til með lagasetningu voru ekki uppfyllt skilyrði til þess að hún yrði tekin til frekari meðferðar.\n\nUmboðsmaður lauk málinu með bréfi 19. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 18. desember sl. sem lýtur að breytingum á lögum nr. 100/2007, um almannatryggingar, sem gerðar voru með 1. gr. laga nr. 85/2025 og samþykkt voru á Alþingi 15. sama mánaðar. Með breytingunum var nýjum tölulið bætt við ákvæði til bráðabirgða í lögunum. Er þar kveðið á um að þeir greiðsluþegar sem hafi fengið greiddan örorkulífeyri, hlutaörorkulífeyri eða ellilífeyri eða fengið sjúkra- og endurhæfingargreiðslur á árinu 2025 skuli fá eingreiðslu í desember, enda hafi þeir verið með skráð lögheimili hér á landi 1. nóvember 2025. Á hið sama við um þá einstaklinga sem fengu greiddan endurhæfingarlífeyri samkvæmt lögum um félagslega aðstoð á árinu 2025. Í kvörtuninni er á því byggt að áskilnaður ákvæðisins um lögheimili feli í sér ólögmæta mismunun lífeyrisþega vegna búsetu."
      },
      {
        "index": 1,
        "paragraphText": "Líkt og fram kemur í bréfi umboðsmanns til þín 25. nóvember sl. í máli nr. 505/2025 tekur starfssvið umboðsmanns ekki til starfa Alþingis og stofnana þess, sbr. a-lið 4. mgr. 3. gr. laga nr. 85/1997, um umboðsmann Alþingis. Það er því ekki hlutverk umboðsmanns að fjalla um og taka afstöðu til þess hvernig til hefur tekist með löggjöf sem Alþingi hefur sett. Með 11. gr. laga nr. 85/1997 er umboðsmanni þó veitt heimild til að tilkynna Alþingi, hlutaðeigandi ráðherra eða sveitarstjórn ef hann verður var við meinbugi á gildandi lögum eða almennum stjórnvaldsfyrirmælum í störfum sínum. Í lögum er hins vegar ekki gert ráð fyrir því að kvörtun verði borin fram við umboðsmann á þessum grundvelli, þótt vitanlega sé öllum frjálst að koma á framfæri við umboðsmann ábendingum um slík atriði."
      },
      {
        "index": 2,
        "paragraphText": "Af kvörtuninni, eins og hún er fram sett, verður ekki annað ráðið en að hún lúti, líkt og fyrri kvörtun þín, að atriðum sem Alþingi hefur tekið afstöðu til með lagasetningu. Eru því ekki uppfyllt skilyrði til þess að kvörtunin verði tekin til frekari meðferðar."
      },
      {
        "index": 3,
        "paragraphText": "Með vísan til framangreinds lýk ég athugun minni á kvörtunininni, sbr. 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 531/2025",
    "originalUrl": "https://www.umbodsmadur.is/alit-og-bref/mal/nr/11087/skoda/mal/",
    "type": "Bréf",
    "abstract": "Samtökin A leituðu til umboðsmanns Alþingis og kvörtuðu yfir skerðingu á ráðstöfun þorskafla til línuívilnunar sem ákveðin hafði verið með reglugerð innviðaráðherra.\n\nÞar sem athugasemdir samtakanna höðu ekki verið bornar undir innviðaráðherra taldi umboðsmaður ekki rétt að taka kvörtunina til meðferðar fyrr en afstaða ráðherrans til þeirra lægi fyrir.\n\nUmboðsmaður lauk málinu með bréfi 19. desember 2025.",
    "content": [
      {
        "index": 0,
        "paragraphText": "Vísað er til kvörtunar A 27. nóvember sl. sem beinist að innviðaráðherra og laut upphaflega að töfum á setningu reglugerðar um ráðstöfun afla til línuívilnunar, en um er að ræða afla sem dreginn er frá heildarafla samkvæmt 3. og 5. mgr. 8. gr. laga nr. 116/2006, um stjórn fiskveiða. Stjórnvaldsfyrirmæli þess efnis voru síðar sett með reglugerð nr. 1270/2025, sem birt var í B-deild Stjórnartíðinda 28. sama mánaðar. Af því tilefni óskuðu samtökin eftir því með tölvupósti 5. desember sl. að kvörtunin yrði afmörkuð við þá skerðingu sem gerð hefði verið á ráðstöfun þorskafla til línuívilnunar frá fyrra fiskveiðiári. Telja samtökin að ráðherra hafi ekki verið heimilt að mæla fyrir um svo umfangsmikla skerðingu."
      },
      {
        "index": 1,
        "paragraphText": "Í lögum nr. 85/1997, um umboðsmann Alþingis, er gengið út frá því að meginviðfangsefni umboðsmanns sé að taka við kvörtunum frá borgurunum og láta þeim í té álit um það hvort stjórnvöld hafi leyst með réttum hætti úr máli þeirra. Þannig er tekið fram í 2. mgr. 4. gr. laga nr. 85/1997, um umboðsmann Alþingis, að hver sá sem telur sig hafa verið beittan rangsleitni af hálfu einhvers aðila sem eftirlit umboðsmanns tekur til geti kvartað af því tilefni til umboðsmanns. Í þessu felst að til þess að kvörtun verði borin fram við umboðsmann verður að liggja fyrir ákveðin ákvörðun, athöfn eða athafnaleysi stjórnvalds sem beinist sérstaklega að þeim sem leggur fram kvörtun eða varðar beinlínis hagsmuni hans eða réttindi umfram aðra."
      },
      {
        "index": 2,
        "paragraphText": "Í 3. mgr. 6. gr. laga nr. 85/1997 er jafnframt sett fram það skilyrði að ef skjóta megi máli til æðra stjórnvalds sé ekki unnt að kvarta til umboðsmanns fyrr en æðra stjórnvaldið hefur fellt úrskurð sinn í málinu. Ákvæði þetta er byggt á því sjónarmiði að stjórnvöld skuli fá tækifæri til að leiðrétta ákvarðanir, sem hugsanlega eru rangar, áður en leitað er til aðila utan stjórnkerfis þeirra líkt og umboðsmanns Alþingis. Í samræmi við það sjónarmið hefur umboðsmaður almennt fylgt þeirri starfsvenju að varði kvörtun ákvæði stjórnvaldsfyrirmæla sem ráðherra hefur sett eða staðfest sé rétt að leitað sé til viðkomandi ráðherra eða ráðuneytis hans með þær athugasemdir sem sá er kvartar hefur fram að færa og afstaða ráðherra til þeirra liggi fyrir áður en leitað er til umboðsmanns."
      },
      {
        "index": 3,
        "paragraphText": "Sem fyrr greinir beinast athugasemdir samtakanna að setningu almennra stjórnvaldsfyrirmæla sem samtökin telja koma niður á hagsmunum félagsmanna þeirra. Ekki verður hins vegar ráðið af kvörtuninni að samtökin hafi borið athugasemdir sínar upp við innviðaráðherra og fengið afstöðu hans til þeirra. Eins og atvikum er hér háttað, og með hliðsjón af framangreindum lagasjónarmiðum, tel ég því ekki rétt að taka kvörtunina til meðferðar að svo stöddu. Ég bendi hins vegar á að samtökin geta freistað þess að leita til mín á ný að fenginni afstöðu ráðherra til athugasemdanna og verður þá tekin frekari afstaða til þess hvort, og þá að hvaða marki, málefnið getur komið til athugunar af hálfu umboðsmanns á grundvelli kvörtunar. Liggi fyrir ákvörðun á grundvelli umræddrar reglugerðar, sem beint hefur verið að félagsmönnum samtakanna, geta þeir jafnframt lagt fram kvörtun þar að lútandi, að því gefnu að fullnægt sé skilyrðum 6. gr. laga nr. 85/1997, þar með talið ákvæði 3. mgr. greinarinnar um nýtingu kæruleiða innan stjórnsýslunnar."
      },
      {
        "index": 4,
        "paragraphText": "Með vísan til framangreinds lýk ég athugun minni á kvörtuninni, sbr. 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 567/2025",
    "originalUrl": "https://www.umbodsmadur.is/alit-og-bref/mal/nr/11086/skoda/mal/",
    "type": "Bréf",
    "abstract": "Kvartað var yfir því að stéttarfélag hefði ekki greitt styrk úr sjúkrasjóði þess fyrir tiltekið tímabil.\n\nÞar sem stéttarfélagið taldist ekki vera stjórnvald heldur einkaaðili féll sú starfsemi sem kvörtunin laut að ekki undir starfssvið umboðsmanns og var henni því ekki fært að kvörtunina til frekari meðferðar.\n\nUmboðsmaður lauk málinu með bréfi 19. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 16. desember sl. sem beinist að X og lýtur að því að félagið hafi ekki greitt þér styrk úr sjúkrasjóði þess vegna veikinda þinna fyrir tímabilið 13. til 30. ágúst 2025."
      },
      {
        "index": 1,
        "paragraphText": "Líkt og fram kemur í bréfi umboðsmanns til þín 25. nóvember sl. í máli nr. 511/2025 er starfssvið embættisins afmarkað í 3. gr. laga nr. 85/1997, um umboðsmann Alþingis. Starfssviðið nær því einvörðungu til stjórnsýslu ríkis og sveitarfélaga og til starfsemi þeirra einkaaðila sem fengið hafa opinbert vald til að taka ákvarðanir um rétt eða skyldu manna í skilningi 2. mgr. 1. gr. stjórnsýslulaga nr. 37/1993 eða falla undir 3. mgr. 3. gr. laga nr. 85/1997. Að öðru leyti er það ekki á valdi umboðsmanns að hafa eftirlit með starfsemi einkaaðila."
      },
      {
        "index": 2,
        "paragraphText": "X er stéttarfélag sem starfar meðal annars á grundvelli laga nr. 80/1938, um stéttarfélög og vinnudeilur. Félagið telst því ekki stjórnvald sem tilheyrir stjórnsýslu ríkis eða sveitarfélaga heldur einkaaðili. Þá eru ákvarðanir félagsins um greiðslur úr sjúkrasjóði þess ekki ákvarðanir um rétt eða skyldu manna í skilningi stjórnsýslulaga. Af því leiðir að sú starfsemi sem kvörtunin lýtur að fellur ekki undir starfssvið umboðsmanns eins og það er afmarkað í lögum nr. 85/1997 og er mér því ekki fært að taka hana til frekari meðferðar."
      },
      {
        "index": 3,
        "paragraphText": "Með vísan til framangreinds lýk ég athugun minni á málinu, sbr. 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 298/2025",
    "originalUrl": "https://www.umbodsmadur.is/alit-og-bref/mal/nr/11085/skoda/mal/",
    "type": "Bréf",
    "abstract": "A kvartaði yfir því að ríkissaksóknari hefði staðfest ákvörðun lögreglustjórans á höfuðborgarsvæðinu um að hætta rannsókn sakamáls, sem sprottið var af kæru A á kynferðisbroti. Laut kvörtunin einkum að því að frekari rannsóknar málsins hefði verið þörf og að mat á trúverðugleika framburða A annars vegar og sakbornings hins vegar hefði ekki verið forsvaranlegt.\n\nUmboðsmaður taldi sig ekki, að teknu tilliti til svigrúms ríkissaksóknara til mats og gagna málsins, hafa forsendur til að gera athugasemdir við niðurstöðu ríkissaksóknara.\n\nUmboðsmaður lauk málinu með bréfi 19. desember 2025.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Vísað er til kvörtunar þinnar 9. júlí sl. í tilefni af meðferð lögreglustjórans á höfuðborgarsvæðinu, og síðar ríkissaksóknara, á kæru þinni á kynferðisbroti. Nánar tiltekið verður að skilja kvörtunina á þá leið að hún lúti að ákvörðun ríkissaksóknara 18. júlí 2024 þar sem staðfest var ákvörðun lögreglustjórans á höfuðborgarsvæðinu 27. mars sama ár um að hætta rannsókn sakamáls nr. [...] með vísan til 4. mgr. 52. gr. laga nr. 88/2008, um meðferð sakamála, en umrætt mál var sprottið af framangreindri kæru þinni. Samandregið byggist kvörtunin á því að ákvarðanir lögreglustjóra og ríkissaksóknara hafi ekki verið reistar á forsvaranlegu mati á trúverðugleika annars vegar framburðar þíns og hins vegar framburðar sakbornings. Þá hafi rannsókn lögreglustjóra verið ófullnægjandi, meðal annars þar sem ekki hafi verið teknar frekari skýrslur, þar með talið af vitnum."
      },
      {
        "index": 2,
        "paragraphText": "Í tilefni kvörtunarinnar var ríkissaksóknara sent bréf 11. júlí sl. þar sem þess var óskað að umboðsmanni yrðu afhent afrit allra gagna málsins. Bárust þau 5. ágúst sl."
      },
      {
        "index": 3,
        "paragraphText": "II"
      },
      {
        "index": 4,
        "paragraphText": "Í VII. kafla laga nr. 88/2008, um meðferð sakamála, er fjallað um rannsókn sakamáls. Markmið rannsóknar er að afla allra nauðsynlegra gagna til þess að ákæranda sé fært að ákveða að henni lokinni hvort sækja skuli mann til sakar, svo og að afla gagna til undirbúnings málsmeðferð fyrir dómi, sbr. 1. mgr. 53. gr. laganna. Rannsaka skal og afla allra tiltækra gagna um verknað þann sem um er að ræða, svo sem um stað og stund og öll nánari atvik, sem ætla má að skipt geti máli, leita þess sem grunaður er um brot, finna sjónarvotta og aðra sem ætla má að borið geti vitni, svo og hafa uppi á munum sem hald skal leggja á og öðrum sýnilegum sönnunargögnum, sbr. 1. mgr. 54. gr. laganna. Þá skal rannsaka vettvang ef við á og yfirleitt öll ummerki sem kunna að vera eftir brot."
      },
      {
        "index": 5,
        "paragraphText": "Í 4. mgr. 52. gr. laga nr. 88/2008 segir meðal annars að lögregla geti hætt þegar hafinni rannsókn ef ekki þykir grundvöllur til að halda henni áfram, svo sem ef í ljós kemur að kæra hefur ekki verið á rökum reist eða brot er smávægilegt og fyrirsjáanlegt er að rannsóknin muni hafa í för með sér óeðlilega mikla fyrirhöfn og kostnað. Þá skal tekið fram að ætla verður að við töku ákvörðunar um að hætta rannsókn máls hafi nokkuð vægi hvort áframhaldandi rannsókn þess er til þess fallin að koma því í slíkt horf að það sé nægilegt eða líklegt til sakfellis en það er skilyrði þess að sakborningur sé sóttur til sakar, sbr. 145. gr. laga nr. 88/2008."
      },
      {
        "index": 6,
        "paragraphText": "Með ákvæðum laga nr. 88/2008, þar á meðal framangreindu ákvæði 4. mgr. 52. gr. þeirra, hefur Alþingi falið lögreglu og handhöfum ákæruvalds að leggja mat á ýmsa þætti er snerta rannsókn sakamála og meðferð þeirra að öðru leyti. Er það þannig til að mynda lagt í dóm þessara stjórnvalda hvort kæra gefi nægt tilefni til rannsóknar, hvort þegar hafinni rannsókn skuli hætt eða mál rannsakað frekar eftir að lögregla hefur lokið henni. Með sama hætti er handhöfum ákæruvalds falið að leggja mat á það í ljósi þeirra upplýsinga og gagna, sem aflað hefur verið við rannsókn sakamáls, hvort efni séu til að gefa út ákæru á hendur sakborningi, fella mál hans niður eða eftir atvikum ljúka því með öðrum hætti. Við mat á framangreindu hafa handhafar ákæruvalds talsvert svigrúm og á það ekki síst við þegar mál er fellt niður með vísan til mats ákæranda á því hvort það, sem fram hefur komið við rannsókn máls, sé nægilegt eða líklegt til sakfellis að teknu tilliti til sönnunarstöðu."
      },
      {
        "index": 7,
        "paragraphText": "Vegna þessa svigrúms beinist athugun umboðsmanns Alþingis samkvæmt lögum nr. 85/1997, um umboðsmann Alþingis, í málum sem þessum einkum að því að kanna hvort niðurstaða í máli sé reist á málefnalegum sjónarmiðum, mat á gögnum máls sé ekki bersýnilega óforsvaranlegt sem og hvort réttra málsmeðferðarreglna hafi verið gætt. Umboðsmaður er hins vegar almennt ekki í aðstöðu til að leggja sjálfstætt mat á hvort efni séu til að rannsaka mál frekar eða gefa út ákæru í máli með vísan til þess að það sé nægilegt eða líklegt til sakfellis út frá fyrirliggjandi sönnunargögnum."
      },
      {
        "index": 8,
        "paragraphText": "III"
      },
      {
        "index": 9,
        "paragraphText": "Athugun umboðsmanns á kvörtun þinni hefur annars vegar beinst að því hvort rannsókn málsins hafi verið fullnægjandi með tilliti til þess að þrátt fyrir það, sem þú telur gera framburð sakbornings ótrúverðugan og tilgreint er í bæði kæru þinni til ríkissaksóknara og kvörtun til umboðsmanns, hafi frekari rannsókn ekki farið fram. Hins vegar hefur athugun umboðsmanns beinst að því hvort ákvörðun lögreglustjóra, sem síðar var staðfest af ríkissaksóknara, hafi verið reist á fullnægjandi og forsvaranlegu mati á framburði þínum og sakbornings."
      },
      {
        "index": 10,
        "paragraphText": "Í ákvörðun ríkissaksóknara 18. júlí 2024 segir meðal annars um beitingu 4. mgr. 52. gr. laga nr. 88/2008 að við mat á því hvort rannsókn skuli áfram haldið sé einkum tekið mið af sönnunarmati. Meðal þess, sem mat sé lagt á, sé hvort líklegt sé að frekari rannsókn muni skýra mál frekar. Í ákvörðuninni er jafnframt vikið sérstaklega að þeim athugasemdum, sem fram komu í kæru þinni til ríkissaksóknara. Þannig er því til að mynda lýst að takmarkaða þýðingu hafi við úrlausn málsins hvernig það kom til að þér var send svonefnd vinabeiðni á samskiptamiðlinum Facebook í nafni sakbornings en það er meðal þeirra atriða, sem þú telur að sakborningur hafi skýrt frá með ótrúverðugum hætti. Þá tekur ríkissaksóknari jafnframt fram að ekki sé til að dreifa vitnum um það, sem fram fór á milli þín og sakbornings þegar hið meinta brot mun hafa átt sér stað, og gögn málsins geti ekki veitt framburði þínum um meint brot slíka stoð að unnt sé að telja málið nægjanlegt eða líklegt til sakfellis. Þá verður að endingu að skilja ákvörðun ríkissaksóknara á þá leið að eins og málið sé vaxið sé áframhaldandi rannsókn þess, þar með talið frekari skýrslutökur af vitnum, ekki til þess fallin að breyta sönnunarstöðu þess. Var með þessu tekin afstaða til þeirrar athugasemdar þinnar að ekki hefði verið tekin skýrsla af samstarfsmanni sakbornings, sem hann kvaðst hafa mætt þegar hann yfirgaf herbergið þar sem hið meinta brot mun hafa átt sér stað."
      },
      {
        "index": 11,
        "paragraphText": "Um mat á trúverðugleika annars vegar framburðar þíns og hins vegar sakbornings segir í ákvörðun ríkissaksóknara að framburður þinn sé trúverðugur um atvik málsins auk þess sem hann fái að ákveðnu leyti stoð í framburði vitna og vottorði sálfræðings. Á hinn bóginn er það jafnframt mat ríkissaksóknara að ekkert hafi komið fram í málinu, sem sé sérstaklega til þess fallið að draga í efa trúverðugleika sakbornings."
      },
      {
        "index": 12,
        "paragraphText": "Af þeim forsendum ákvörðunar ríkissaksóknara, sem lýst hefur verið hér að framan, er ljóst að hann taldi að sönnunarstaða málsins væri slík að það væri ekki nægilegt eða líklegt til sakfellis og frekari rannsókn þess væri ekki til þess fallin að breyta þessu. Að teknu tilliti til þess svigrúms, sem ríkissaksóknari nýtur við mat á því og vikið var áður, svo og að virtum gögnum málsins að öðru leyti tel ég mig ekki hafa forsendur til þess að gera athugasemdir við þessa afstöðu saksóknara og þar með þá ákvörðun embættisins að staðfesta þá ákvörðun lögreglustjórans á höfuðborgarsvæðinu um að hætta rannsókn málsins á grundvelli 4. mgr. 52. gr. laga nr. 88/2008, sbr. til hliðsjónar álit umboðsmanns Alþingis 8. apríl 2022 í máli nr. 11257/2021."
      },
      {
        "index": 13,
        "paragraphText": "IV"
      },
      {
        "index": 14,
        "paragraphText": "Með vísan til alls framangreinds tel ég ekki vera fyrir hendi forsendur til frekari athugunar á máli þínu og læt meðferð þess af þeim sökum lokið, sbr. 1. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 22/2025",
    "originalUrl": "https://www.umbodsmadur.is/alit-og-bref/mal/nr/11084/skoda/mal/",
    "type": "Bréf",
    "abstract": "A kvartaði yfir ráðningu í starf hjá Samgöngustofu. Hélt A því fram að hann væri hæfari en sá sem var ráðinn og uppfyllti betur kröfur stofnunarinnar m.a. um menntun og starfsreynslu. A gerði auk þess athugasemdir við tiltekna matsþætti og málsmeðferð stofnunarinnar í því sambandi.\n\nAð virtum gögnum málsins, og með vísan til þess svigrúms sem stjórnvald hefði við ákvörðun um ráðningu í starf, taldi umboðsmaður ekki tilefni til annars en að ætla að ákvörðun Samgöngustofu um ráðninguna hefði verið í samræmi við lög. Þannig virtist ráðningin byggjast á málefnalegum sjónarmiðum, sem fram komu í auglýsingu um starfið, og heildstæðu mati og samanburði á hæfni umsækjenda.\n\nUmboðsmaður lauk málinu með bréfi 18. desember 2025.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Vísað er til kvörtunar þinnar 11. janúar sl. sem beinist að Samgöngustofu og lýtur að ákvörðun stofnunarinnar um ráðningu í starf sérfræðings í [...]. Í kvörtuninni kemur meðal annars fram að þú teljir þig hæfari til að gegna starfinu en sá sem var ráðinn, enda uppfyllir þú betur þær menntunar- og hæfniskröfur sem gerðar voru í auglýsingu um starfið. Í því sambandi eru gerðar margvíslegar athugasemdir við mat á hæfni umsækjenda og málsmeðferðina þar að lútandi."
      },
      {
        "index": 2,
        "paragraphText": "Í tilefni af kvörtuninni var Samgöngustofu ritað bréf 21. janúar sl. og þess óskað að öll gögn málsins, að frátöldum umsóknargögnum þeirra umsækjenda sem ekki voru boðaðir í starfsviðtal, yrðu afhent umboðsmanni. Umbeðin gögn bárust 4. febrúar sl. Með bréfi 23. apríl sl. óskaði umboðsmaður eftir nánari upplýsingum og skýringum frá Samgöngustofu vegna nánar tilgreindra atriða. Svör og viðbótargögn vegna þeirrar beiðni bárust 4. júní sl. Athugasemdir þínar vegna framangreinds bárust 14. sama mánaðar."
      },
      {
        "index": 3,
        "paragraphText": "II"
      },
      {
        "index": 4,
        "paragraphText": "Kvörtunin lýtur í meginatriðum að efnislegu mati Samgöngustofu á því hver var talinn hæfastur til að gegna starfi sem stofnunin auglýsti laust til umsóknar. Af því tilefni er rétt að taka fram að samkvæmt 1. mgr. 2. gr. laga nr. 85/1997, um umboðsmann Alþingis, er hlutverk hennar að hafa í umboði Alþingis eftirlit með stjórnsýslu ríkis og sveitarfélaga á þann hátt sem kveðið er á um í lögunum og tryggja rétt borgaranna gagnvart stjórnvöldum landsins. Við athugun á ráðningarmálum á borð við það sem hér er til umfjöllunar er umboðsmaður ekki í sömu stöðu og það stjórnvald sem tekur ákvörðun um ráðningu í tiltekið starf. Í þessum tilvikum hefur verið lagt til grundvallar að stjórnvaldið njóti svigrúms við mat á því hvaða umsækjandi sé hæfastur, enda hafi það aflað fullnægjandi upplýsinga til að meta hæfni þeirra og sýnt fram á að heildstæður samanburður hafi farið fram. Það er því ekki hlutverk umboðsmanns að taka afstöðu til þess hvaða umsækjandi hafi átt að verða fyrir valinu. Í samræmi við þetta hefur athugun mín vegna málsins fyrst og fremst miðað að því að leiða í ljós hvort meðferð ráðningarmálsins og ákvörðun Samgöngustofu þar að lútandi hafi verið í samræmi við lög."
      },
      {
        "index": 5,
        "paragraphText": "Þá er rétt geta þess, að í íslenskum rétti hafa ekki verið lögfestar almennar reglur um hvaða sjónarmið stjórnvöld skuli leggja til grundvallar ákvörðun um ráðningu í starf hjá þeim þegar almennum hæfisskilyrðum sleppir. Að því gefnu að lög mæli ekki á annan veg er almennt gengið út frá því að stjórnvaldið ákveði á hvaða sjónarmiðum það byggir ákvörðunina, svo lengi sem þau séu málefnaleg. Sem dæmi um málefnaleg sjónarmið í framangreinda veru má nefna sjónarmið um menntun, starfsreynslu, hæfni og eftir atvikum aðra persónulega eiginleika sem háðir eru huglægu mati stjórnvalds og sem það telur skipta máli við rækslu þess starfs sem um ræðir. Stjórnvöld verða að gæta þess að meta sjónarmiðin með sama hætti hjá öllum þeim umsækjendum sem koma til greina, en við matið verður þó að játa þeim svigrúm til að ákveða hvaða sjónarmið skuli leggja áherslu á og hvert vægi þeirra skuli vera innbyrðis."
      },
      {
        "index": 6,
        "paragraphText": "III"
      },
      {
        "index": 7,
        "paragraphText": "Í auglýsingu 27. september 2024 var starfinu, sem var tímabundið til 12 mánaða, lýst á þann veg að í því fælist einkum [...]. Í auglýsingunni voru eftirfarandi menntunar- og hæfnikröfur tilgreindar:"
      },
      {
        "index": 8,
        "paragraphText": "Þá var tekið fram að öllum umsóknum skyldi fylgja ítarleg starfsferilskrá og kynningarbréf."
      },
      {
        "index": 9,
        "paragraphText": "Í bréfi Samgöngustofu 9. nóvember 2024 var tilkynnt um ráðningu í starfið og jafnframt veittur nánari rökstuðningur þar að lútandi. Með hliðsjón af fyrirliggjandi gögnum málsins verður ráðið að í upphafi hafi mat á umsækjendum byggst á umsóknargögnum hvers og eins, þ.e. ferilskrá og kynningarbréfi, og þau metin með hliðsjón af þeim menntunar- og hæfniskröfum sem fram komu í auglýsingu. Í kjölfarið var þeim umsækjendum sem þóttu best uppfylla kröfurnar boðið til viðtals, þ. á m. þér. Að sögn Samgöngustofu var þar lögð áhersla á fyrri reynslu umsækjenda og hæfni þeirra og var niðurstaðan sú að ráða B, enda var hann talinn falla best að þeim kröfum sem gerðar voru til starfsins með tilliti til starfsreynslu og verkefnalýsingar, auk þess að stofnunin hefði aflað umsagna fyrri vinnuveitenda eftir viðtölin og yfirferð umsókna."
      },
      {
        "index": 10,
        "paragraphText": "Verður ráðið að við heildarmat og samanburð á umsækjendum hafi stofnunin einkum notast við tölulegt stigamat, en meðal gagna málsins er skjal með stigagjöf vegna þín og B. Í því voru átta hæfniþættir lagðir til grundvallar fyrir heildarmat sem samsvöruðu í öllum meginatriðum þeim kröfum sem gerðar eru í auglýsingu, en vægi þeirra var misjafnt. Samkvæmt matinu hlaust þú 119 stig en B hlaut 132 stig."
      },
      {
        "index": 11,
        "paragraphText": "IV"
      },
      {
        "index": 12,
        "paragraphText": "Athugasemdir í kvörtun þinni lúta meðal annars að því, að með vísan til þeirra menntunarkrafna sem gerðar voru vegna starfsins, og með hliðsjón af starfsreynslu þinni, sért þú hæfari en sá sem var ráðinn. Í því sambandi er nefnt þú hafir lokið námi í [...] og hafir auk þess háskólapróf í efnafræði, en B hafi eingöngu lokið framhaldsskólaprófi. Því falli hann ekki jafn vel að þeim menntunarkröfum sem fram komu í auglýsingu og áskildu háskólapróf eða aðra menntun sem nýst gæti í starfi. Þá hafir þú öðlast reynslu í starfi sem [...], sem þú teljir verðmætari en reynsla B af [...] starfi, en samkvæmt gögnum málsins hefur hann síðastliðin tíu ár starfað fyrir [...] við skráningu og uppsetningu í viðhaldskerfum, eftirlit með gæða- og öryggisstöðlum tengdum [...] og kostnaðargreiningu."
      },
      {
        "index": 13,
        "paragraphText": "Af gögnum málsins má draga þá ályktun að þú og B hafið báðir verið taldir uppfylla lágmarkskröfu um menntun. Sé tekið mið af því stigamati sem Samgöngustofa framkvæmdi í kjölfarið og áður hefur verið gerð grein fyrir verður ekki betur séð en að menntun þín og reynsla hafi verið metin framar menntun og reynslu B. Fyrir matsþáttinn „Háskólamenntun/Önnur menntun“ hlaust þú tvö stig en B ekkert og fyrir matsþáttinn „[...]“ hlaust þú tvö stig en B eitt. Almennt verður að ganga út frá því, að þegar stjórnvald leggur mat á tiltekna menntun og starfsreynslu sé litið til þess hvernig líklegt sé að menntun og reynsla umsækjenda, t.a.m. þau viðfangsefni sem umsækjandi hefur fengist við í fyrri störfum, muni nýtast í nýja starfinu. Að þessu virtu, og með hliðsjón af stigamatinu og því svigrúmi sem Samgöngustofa hefur til að ákveða innbyrðis vægi matsþátta tel ég ekki ástæðu til frekari umfjöllunar um samanburð á reynslu og menntun umsækjenda."
      },
      {
        "index": 14,
        "paragraphText": "Í kvörtuninni eru einnig gerðar athugasemdir við framkvæmd og niðurstöðu mats Samgöngustofu er lýtur að tilteknum persónulegum eiginleikum umsækjenda. Í því sambandi er meðal annars vikið að framkvæmd mats á „áhuga á [...]“ og hversu þungt hann hafi vegið í heildarmati á umsækjendum. Þá gerir þú athugasemd við þær skýringar Samgöngustofu að B félli mjög vel að teymi deildarinnar í [...], enda verði ekki ráðið hvaða viðmið hafi legið þeirri fullyrðingu til grundvallar."
      },
      {
        "index": 15,
        "paragraphText": "Matsþættir er varða persónulega eiginleika umsækjenda eru um flest háðir huglægu mati þess sem tekur ákvörðun um ráðningu í starf. Mér er eðli málsins samkvæmt ekki fært að endurskoða slíkt mat nema að takmörkuðu leyti og þá einkum með hliðsjón af því hvort matið hafi verið málefnalegt og byggst á fullnægjandi grundvelli. Í þessu sambandi þurfa stjórnvöld almennt að gæta að því, með vísan til þeirra skyldna sem meðal annars hvíla að upplýsa mál, að haga upplýsingaöflun með samræmdum hætti um þá umsækjendur sem til greina koma í starfið svo heildstæður samanburður geti farið fram á þeim og viðeigandi matsþáttum og sjónarmiðum."
      },
      {
        "index": 16,
        "paragraphText": "Í auglýsingu um starfið var tilgreint að áhugi á [...] væri nauðsynlegur, auk þess sem krafa var gerð um frumkvæði, háttvísi, sjálfstæði og fagmennsku í starfi, svo og þjónustulund, jákvæðni og færni í mannlegum samskiptum. Því lá fyrir í upphafi að þetta væru atriði sem litið yrði til við mat á umsækjendum og var þeim t.a.m. fært að láta áhugann í ljós í kynningarbréfi með umsókn eða í starfsviðtali. Á grundvelli umsóknargagna og frammistöðu í viðtali voru fyrrgreind atriði metin og umsækjendur virðast því allir hafa setið við sama borð að þessu leyti. Eftir að hafa kynnt mér fyrirliggjandi gögn málsins, þ. á m. upp­lýsingar sem skráðar voru í viðtölum við umsækjendur, tel ég ekki tilefni til annars en að álykta svo að málsmeðferð Samgöngustofu að þessu leyti hafi fullnægt kröfum stjórnsýsluréttar um rannsóknarskyldu og andmælarétt, sbr. 10. og 13. gr. stjórnsýslulaga. Lít ég þá jafnframt til þess að málefnalegt hafi verið að byggja á fyrrgreindum sjónarmiðum og að ekkert hefur fram komið í málinu sem bendir til þess að matið hafi verið óforsvaranlegt."
      },
      {
        "index": 17,
        "paragraphText": "Loks er því haldið fram í kvörtuninni að ákvörðun um ráðningu í starfið kunni að einhverju leyti að hafa ráðist af því hvaða umsækjandi gæti hafið störf fyrst. Í því sambandi vek ég athygli á þeim skýringum Samgöngustofu, sbr. bréf stofnunarinnar 4. júní sl., að það hafi vissulega „hjálpað“ að sá sem hafi orðið fyrir valinu gæti hafið störf strax. Sú staðreynd hafi þó ekki haft áhrif á endanlegt mat á hæfni umsækjenda og ákvörðun um ráðningu."
      },
      {
        "index": 18,
        "paragraphText": "Þótt ekki verði fyllilega ráðið af skýringum stofnunarinnar að þessu leyti hvaða þýðingu atriðið hafði í reynd við mat á umsækjendum er ekkert annað komið fram í málinu sem bendir til þess að það hafi ráðið för. Þannig virðist þetta atriði t.a.m. ekki hafa verið metið til stiga samkvæmt fyrrnefndu matsskjali. Ég tel því, að virtum fyrirliggjandi gögnum málsins og skýringum Samgöngustofu, ekki forsendur til annars en að álykta á þann veg að ákvörðun um ráðningu í starfið hafi ekki byggst aðallega á því sjónarmiði hver af umsækjendunum gæti fyrst hafið störf."
      },
      {
        "index": 19,
        "paragraphText": "Að öllu framangreindu virtu fæ ég ekki annað ráðið en að ákvörðun um ráðningu í umrætt starf hafi byggst á fullnægjandi rannsókn og heildstæðu mati og samanburði á hæfni umsækjenda. Þá tel ég mig ekki hafa forsendur til að gera athugasemdir við þau sjónarmið sem ráðningin byggðist á, enda hafi þau verið málefnaleg og að innbyrðis vægi þeirra hafi staðið í málefnalegum tengslum við mat á ætlaðri frammistöðu í starfinu."
      },
      {
        "index": 20,
        "paragraphText": "V"
      },
      {
        "index": 21,
        "paragraphText": "Með vísan til þess sem rakið er hér að framan læt ég athugun minni á kvörtuninni lokið, sbr. a-lið 2. mgr. 10. gr. laga nr. 85/1997."
      }
    ]
  },
  {
    "title": "Bréf UA 370/2025",
    "originalUrl": "https://www.umbodsmadur.is/alit-og-bref/mal/nr/11083/skoda/mal/",
    "type": "Bréf",
    "abstract": "Kvartað var yfir synjun úrskurðarnefndar umhverfis- og auðlindamála um að hafna beiðni um endurupptöku úrskurðar sem kveðinn var upp á árinu 2023.\n\nFyrir lá að beiðnin um endurupptöku málsins barst rúmlega tveimur árum frá því að úrskurðurinn, sem beiðnin laut að, var kveðinn upp, og þar með utan ársfrests stjórnsýslulaga um endurupptöku mála. Þá taldi umboðmaður ekki ástæðu til að gera athugasemdir við það mat nefndarinnar að veigamiklar ástæður mæltu ekki með því að vikið yrði frá frestinum., Taldi umboðsmaður því ekki tilefni til að gera athugasemdir við þá niðurstöðu nefndarinnar að hafna beiðni A um endurupptöku málsins.\n\nUmboðsmaður lauk málinu með bréfi 18. desember 2025.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Vísað er til kvörtunar sem barst 28. ágúst sl. sem lýtur að synjun úrskurðarnefndar umhverfis- og auðlindamála frá 27. ágúst sl. á beiðni um endurupptöku á úrskurði nefndarinnar frá 19. apríl 2023 í máli nr. [...]. Með úrskurðinum var hafnað kröfu um ógildingu ákvörðunar borgarráðs Reykjavíkur 13. október 2022 um breytingar á deiliskipulagi Fossvogshverfis vegna lóðarinnar við [...] en þú ert eigandi [...]. Að kvörtuninni standa, ásamt þér, þau B, sem er einnig eigandi [...], svo og C og D, eigendur [...], en þau komu einnig að endurupptökubeiðninni til úrskurðarnefndarinnar."
      },
      {
        "index": 2,
        "paragraphText": "II"
      },
      {
        "index": 3,
        "paragraphText": "Líkt og greinir í kvörtuninni leitaðir þú upphaflega til umboðsmanns með kvörtun 9. janúar sl. (mál nr. 15/2025) sem laut að breytingum á deiliskipulagi Fossvogshverfis vegna lóðarinnar við [...] og fyrrgreindum úrskurði úrskurðarnefndar umhverfis- og auðlindamála. Í kvörtuninni voru gerðar athugasemdir sem lutu að því að kynningu á breytingunni og samráði við íbúa hafi verið ábótavant."
      },
      {
        "index": 4,
        "paragraphText": "Í bréfi mínu 24. janúar sl., sem ritað var í tilefni þeirrar kvörtunar, voru skilyrði þess að kvörtun til umboðsmanns verði tekin til meðferðar rakin, sbr. 6. gr. laga nr. 85/1997, um umboðsmann Alþingis, þar á meðal að kvörtun skuli bera fram innan árs frá því að stjórnsýslugerningur sá er um ræðir var til lykta leiddur, sbr. 2. mgr. greinarinnar. Þar sem upphaflega kvörtunin barst umboðsmanni 9. janúar sl. eða rúmlega einu og hálfu ári eftir að úrskurður úrskurðarnefndarinnar var kveðinn upp var ljóst að mér var ekki fært að fjalla nánar um málið. Í samræmi við þetta hefur athugun mín vegna kvörtunarinnar nú lotið að þeirri ákvörðun úrskurðarnefndarinnar að hafna fyrrgreindri beiðni um endurupptöku málsins."
      },
      {
        "index": 5,
        "paragraphText": "Í endurupptökubeiðninni til nefndarinnar voru rakin þau atriði sem ráðið verður af úrskurði nefndarinnar að hafi verið haldið fram í upphaflegri kæru vegna samþykktar deiliskipulagsins, s.s. að Reykjavíkurborg hefði breytt deiliskipulaginu eftir að byggingar á lóðinni, sem kynntar hefðu verið sem bráðabirgðahúsnæði, hefðu þegar verið reistar þegar hið breytta skipulag var samþykkt og festi þær í sessi. Þá kemur fram að lóðin sé skilgreind sem einbýlishúsalóð og að engin önnur hús í Fossvogi, á slíkum lóðum, fari yfir skilgreinda mænishæð. Þá er í beiðninni vísað til þess að á árinu 2024 hefði nefndin fellt úr gildi deiliskipulag í Vesturbæ Reykjavíkur vegna skorts á málefnalegum rökum og verður ráðið að þið teljið hið sama hafa átt við í máli ykkar og að jafnræðissjónarmið hefðu verið brotin."
      },
      {
        "index": 6,
        "paragraphText": "Í ákvörðun nefndarinnar, þar sem beiðninni um endurupptöku málsins var synjað, er tiltekið að við úrlausn þess hefði úrskurðarnefndin haft fullnægjandi upplýsingar og gögn um deiliskipulagsbreytinguna sem mat nefndarinnar hefði byggst á. Þá vísaði nefndin til þess að ekki yrði séð að úrskurðurinn hefði byggst á ófullnægjandi eða röngum upplýsingum, sbr. 1. tölulið 1. mgr. 24. gr. stjórnsýslulaga, að ekki yrði talið að veigamiklar ástæður í skilningi 2. mgr. 24. gr. stjórnsýslulaga ættu við í málinu, svo og sú afstaða nefndarinnar að niðurstaða hennar í tilvísuðu máli frá árinu 2024 væri ekki sambærileg því máli sem þið beinduð til nefndarinnar. Þá var vikið að því að beiðnin hefði borist 2 árum og 5 mánuðum eftir að úrskurður í málinu var kveðinn upp og verður að skilja þá tilvísun nefndarinnar svo að með henni sé átt við að beiðnin hafi borist utan þeirra tímamarka sem gert er ráð fyrir í 24. gr. stjórnsýslulaga nr. 37/1993 um endurupptöku stjórnsýslu mála, sbr. nánar hér að neðan."
      },
      {
        "index": 7,
        "paragraphText": "III"
      },
      {
        "index": 8,
        "paragraphText": "Um endurupptöku stjórnsýslumála er, líkt og áður greinir, fjallað í 24. gr. stjórnsýslulaga nr. 37/1993. Eftir að stjórnvald hefur tekið ákvörðun og hún verið tilkynnt á aðili máls rétt á því að mál sé tekið til meðferðar á ný ef ákvörðun hefur byggst á ófullnægjandi eða röngum upplýsingum um málsatvik, sbr. 1. tölulið 1. mgr. greinarinnar, eða íþyngjandi ákvörðun um boð eða bann hefur byggst á atvikum sem breyst hafa verulega frá því að ákvörðun var tekin, sbr. 2. tölulið sömu málsgreinar. Mál verður ekki tekið upp að nýju ef ár er liðið frá því að aðila var tilkynnt um ákvörðun samkvæmt 1. tölulið 1. mgr., eða aðila mátti vera kunnugt um breytingu á atvikum þeim sem ákvörðun samkvæmt 2. tölulið sömu málsgreinar var byggð á, nema veigamiklar ástæður mæli með því, sbr. síðari málslið 2. mgr. greinarinnar. Í athugasemdum við 24. gr. í frumvarpi því er varð að lögum nr. 37/1993 kemur fram að í 2. mgr. 24. gr. sé að finna skilyrði sem sett séu til að viðhalda hæfilegri festu í stjórnsýsluframkvæmd og sé ætlað að koma í veg fyrir að verið sé að endurupptaka mjög gömul mál sem erfitt getur verið að upplýsa. Markmiðið með ákvæðum 2. mgr. sé að stuðla að því að mál séu til lykta leidd svo fljótt sem unnt er. Telji aðili þörf á endurupptöku máls beri honum að bera fram beiðni þar að lútandi án ástæðulauss dráttar (sjá Alþt. 1992-1993, A-deild, bls. 3305)."
      },
      {
        "index": 9,
        "paragraphText": "Samkvæmt framangreindu veitir ákvæði 24. gr. stjórnsýslulaga aðila máls þannig rétt til endurupptöku máls að nánar tilgreindum skilyrðum fullnægðum og innan vissra tímamarka. Það felur þá í sér að stjórnvald tekur fyrri ákvörðun sína til nýrrar skoðunar, svo sem á grundvelli nýrra upplýsinga eða gagna sem hafa þýðingu fyrir niðurstöðu málsins. Heimildir stjórnvalda til endurupptöku máls eru þó ekki bundnar við þær ástæður sem nefndar eru í 24. gr. stjórnsýslulaga heldur getur málsaðili átt rétt til endurupptöku á grundvelli ólögfestra reglna, svo sem þegar efnislegur annmarki er á hinni upphaflegu ákvörðun eða þegar til staðar eru rökstuddar vísbendingar um verulegan annmarka á málsmeðferð stjórnvalds, sbr. til hliðsjónar álit umboðsmanns frá 7. júlí 2000 í máli nr. 2614/1998."
      },
      {
        "index": 10,
        "paragraphText": "Fyrir liggur að endurupptökubeiðnin var sett fram 19. ágúst sl. eða rúmlega tveimur árum eftir uppkvaðningu úrskurðar í málinu, líkt og greinir í ákvörðun úrskurðarnefndarinnar. Með vísan til þessa er ljóst að sá ársfrestur sem mælt er fyrir um í 2. mgr. 24. gr. var þá þegar liðinn. Stendur þá eftir hvort ástæða sé til að gera athugasemdir við það mat nefndarinnar að veigamiklar ástæður í skilningi 2. mgr. 24. gr. mæltu ekki með því að víkja frá fyrrnefndum ársfresti til að taka málið til meðferðar á ný."
      },
      {
        "index": 11,
        "paragraphText": "Eftir að hafa kynnt mér úrskurð nefndarinnar 19. apríl 2023 og beiðni ykkar um endurupptöku málsins fæ ég ekki séð að í henni hafi komið fram upplýsingar eða gögn sem ekki lágu fyrir hjá nefndinni við uppkvaðningu úrskurðarins annað en það sem fram kom um úrskurð nefndarinnar sem kveðinn var upp á árinu 2024 í ótengdu máli. Um það segir í ákvörðun nefndarinnar að niðurstaða í því máli hafi einkum byggst á túlkun ákvæða aðalskipulags sem tóku til viðkomandi skipulagssvæðis en ættu ekki við um það skipulagssvæði sem fjallað var um í úrskurði í máli nr. [...]. Að þessu gættu, og að virtum þeim gögnum málsins sem ég hef undir höndum, tel ég ekki tilefni til að gera athugasemdir við mat úrskurðarnefndar umhverfis- og auðlindamála og þá niðurstöðu hennar að hafna beiðni ykkar um endurupptöku á málinu."
      },
      {
        "index": 12,
        "paragraphText": "Ég árétta þó það sem fram kom í bréfi mínu 25. janúar sl. þess efnis að sú ábending sem felst í kvörtuninni hefur verið skráð og verður haldið til haga og þá í sambandi við þá heimild sem umboðsmaður hefur til að hefja athugun að eigin frumkvæði, sbr. 5. gr. laga nr. 85/1997."
      },
      {
        "index": 13,
        "paragraphText": "IV"
      },
      {
        "index": 14,
        "paragraphText": "Með vísan til þess sem að framan er rakið læt ég athugun minni á kvörtuninni lokið, sbr. 1. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 552/2025",
    "originalUrl": "https://www.umbodsmadur.is/alit-og-bref/mal/nr/11082/skoda/mal/",
    "type": "Bréf",
    "abstract": "A kvartaði yfir starfsháttum á sjúkrahúsi og nafngreinds læknis í tengslum við meðferð hans og fyrirhugaða skurðaðgerð.\n\nUmboðsmaður taldi rétt að viðkomandi freistaði þess að bera athugasemdir sínar undir landlækni og eftir atvikum heilbrigðisráðuneytið, að því marki sem þær kynnu að lúta að vanrækslu eða mistökum við veitingu heilbrigðisþjónustu, áður en kvörtun sama efnis yrði tekin til meðferðar af hálfu umboðsmanns. Að öðru leyti kynni A að vera fært að koma á framfæri athugasemdum við yfirstjórn sjúkrahússins.\n\nUmboðsmaður lauk málinu með bréfi 18. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 12. desember sl. sem beinist að X og lýtur að starfsháttum sjúkrahússins og nafngreinds læknis í tengslum við meðferð þína og fyrirhugaða skurðaðgerð."
      },
      {
        "index": 1,
        "paragraphText": "Í ljósi kvörtunarefnisins er rétt að taka fram að í 1. mgr. 28. gr. laga nr. 74/1997, um réttindi sjúklinga, kemur fram að athugasemdum sjúklings vegna þjónustu eða framkomu heilbrigðisstarfsfólks á heilbrigðisstofnun, starfsstofu heilbrigðisstarfsmanna eða annars staðar þar sem heilbrigðisþjónusta er veitt skuli beint til yfirstjórnar viðkomandi heilbrigðisstofnunar eða þeirra sem bera ábyrgð á þjónustunni. Þá skal kvörtunum yfir meðferð beint til landlæknis í samræmi við ákvæði laga um landlækni og lýðheilsu, sbr. 2. mgr. sömu greinar. Í 3. mgr. greinarinnar er jafnframt kveðið á um að sjúklingur skuli fá skrifleg svör við athugasemdum sínum og kvörtunum eins fljótt og auðið er."
      },
      {
        "index": 2,
        "paragraphText": "Samkvæmt 2. gr. laga nr. 40/2007, um heilbrigðisþjónustu, fer heilbrigðisráðherra með yfirstjórn heilbrigðismála. Fer hann jafnframt með yfirstjórn gagnvart embætti landlæknis, sbr. 1. mgr. 2. gr. laga nr. 41/2007, um landlækni og lýðheilsu. Það leiðir af 1. mgr. 12. gr. laga nr. 41/2007 að landlækni er skylt að sinna erindum er varða samskipti almennings við veitendur heilbrigðisþjónustu og leiðbeina þeim sem til hans leita um málefni heilbrigðisþjónustunnar. Í 2. mgr. sömu greinar kemur fram að heimilt sé að beina formlegri kvörtun til landlæknis vegna meintrar vanrækslu og mistaka við veitingu heilbrigðisþjónustu. Þar segir einnig að landlæknir ákveði hvort kvörtun sem berst gefi nægar ástæður til rannsóknar og hvort líklegt sé að niðurstöður rannsóknar geti leitt til aukinna gæða og aukins öryggis heilbrigðisþjónustu. Þá er heimilt að kæra málsmeðferð landlæknis samkvæmt ákvæðinu til heilbrigðisráðherra, sbr. 5. mgr. 12. gr. laganna."
      },
      {
        "index": 3,
        "paragraphText": "Ástæða þess að framangreint er rakið er sú að í 3. mgr. 6. gr. laga nr. 85/1997, um umboðsmann Alþingis, segir að ef skjóta megi máli til æðra stjórnvalds sé ekki unnt að kvarta til umboðsmanns fyrr en æðra stjórnvald hefur fellt úrskurði sinn í málinu. Að baki þessu ákvæði býr það sjónarmið að stjórnvöld skulu fyrst fá tækifæri til að leiðrétta ákvarðanir, sem hugsanlega eru rangar, áður en leitað er til aðila utan stjórnkerfis þeirra líkt og umboðsmanns Alþingis. Í ljósi þess tel ég því rétt að þú berir athugasemdir þínar undir landlækni og eftir atvikum heilbrigðisráðuneytið, að því marki sem þær kunna að lúta að vanrækslu eða mistökum við veitingu heilbrigðisþjónustu þér til handa, áður en kvörtun sama efnis verður tekin til meðferðar af hálfu umboðsmanns. Að öðru leyti kann þér að vera fært að koma á framfæri athugasemdum við yfirstjórn sjúkrahússins. Sértu enn ósáttur að fenginni afstöðu fyrrnefndra stjórnvalda getur þú leitað til mín á ný með kvörtun þar að lútandi."
      },
      {
        "index": 4,
        "paragraphText": "Með vísan til þess sem að framan er rakið lýk ég athugun minni á kvörtuninni, sbr. 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 520/2025",
    "originalUrl": "https://www.umbodsmadur.is/alit-og-bref/mal/nr/11081/skoda/mal/",
    "type": "Bréf",
    "abstract": "A kvartaði yfir því að X hefði ekki sinnt skráningu upplýsinga og gripið til viðeigandi aðgerða er A hefði orðið fyrir kynferðislegri áreitni í tengslum við starf sitt fyrir X. Þá laut kvörtunin jafnframt að því að X hefði ekki sinnt leiðbeiningarskyldu sinni samkvæmt upplýsingalögum.\n\nUmboðsmaður taldi ekki skilyrði til að fjalla um þann þátt kvörtunarinnar er varðaði atriði utan þess ársfrests, sem mælt er fyrir um í lögum nr. 85/1997, umboðsmann Alþingis. Um þann hluta kvörtunarinnar, sem varðaði leiðbeiningarskyldu, lá fyrir að úrskurðarnefnd um upplýsingamál hafði vísað hluta af beiðni A til nýrrar meðferðar með vísan til þess að leiðbeiningarskyldu hefði ekki verið sinnt. Þar sem þeirri nýju meðferð beiðninnar var ólokið voru ekki heldur skilyrði til að fjallað yrði um þann þátt kvörtunarinnar.\n\nUmboðsmaður lauk málinu með bréfi 18. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 21. nóvember sl. en hún beinist að X. Nánar tiltekið lýtur kvörtunin að því að X hafi látið hjá líða að skrá upplýsingar um kynferðislega áreitni er þú munt hafa orðið fyrir í starfi þínu hjá X árið 2019 og þar að auki ekki gripið til tilgreindra aðgerða af sama tilefni. Þá hafi X jafnframt ekki sinnt leiðbeiningarskyldu sinni samkvæmt upplýsingalögum. Kvörtun þinni fylgdu tveir úrskurðir úrskurðarnefndar um upplýsingamál auk svars X við upplýsingabeiðni þinni. Þá afhentir þú jafnframt yfirlit, sem þú hafðir útbúið yfir atvik málsins, í kjölfar beiðni starfsmanns míns þar um."
      },
      {
        "index": 1,
        "paragraphText": "Í tilefni af kvörtuninni skal tekið fram að um skilyrði þess að kvörtun verði tekin til meðferðar af hálfu umboðsmanns er fjallað í 6. gr. laga nr. 85/1997, um umboðsmann Alþingis. Þar segir í 2. mgr. að kvörtun skuli bera fram innan árs frá því er stjórnsýslugerningur sá, er um ræðir, var til lykta leiddur."
      },
      {
        "index": 2,
        "paragraphText": "Framangreint ákvæði laga nr. 85/1997 hefur verið skýrt á þá leið að það taki jafnframt til aðgerðaleysis stjórnvalds, svo sem kvörtun þín lýtur að hluta að. Kvörtun þín varðar að mestu atvik í starfsemi X, sem áttu sér stað utan framangreinds ársfrests, og af þeim sökum eru ekki skilyrði að lögum til þess að hún verði tekin til frekari meðferðar að því leyti. Ekki breytir þeirri niðurstöðu þó þú hafir ekki fengið fulla vitneskju um öll atvik málsins fyrr en í kjölfar svars X 19. september sl. við upplýsingabeiðni þinni og úrskurðar úrskurðarnefndar um upplýsingamál 7. nóvember sama ár í tilefni þess svars."
      },
      {
        "index": 3,
        "paragraphText": "Að því er varðar þann hluta kvörtunar þinnar, sem lýtur að því að leiðbeiningarskyldu hafi ekki verið sinnt, skal tekið fram að um það atriði er fjallað í úrskurði úrskurðarnefndar um upplýsingamál 7. nóvember sl. Þar segir að nefndin telji X ekki hafa uppfyllt leiðbeiningarskyldu sína samkvæmt 3. mgr. 15. gr. upplýsingalaga nr. 140/2012 varðandi einn hluta upplýsingabeiðni þinnar. Með vísan til þess var þeim hluta beiðninnar vísað til X til nýrrar meðferðar."
      },
      {
        "index": 4,
        "paragraphText": "Í tilefni kvörtunarinnar hafði starfsmaður minn samband við þig símleiðis 12. desember sl. Í því símtali upplýstir þú að nýrri meðferð X á framanlýstum hluta beiðni þinnar væri ólokið. Með vísan til þess skal tekið fram að ekki er gert ráð fyrir að umboðsmaður Alþingis hafi afskipti af máli fyrr en stjórnvöld hafa lokið umfjöllun sinni, sbr. 3. mgr. 6. gr. laga nr. 85/1997. Þar sem málið er samkvæmt framangreindu enn til meðferðar hjá X eru ekki uppfyllt skilyrði til að sá hluti kvörtunarinnar verði tekinn til meðferðar. Ég tek þó fram að ef þú telur þig enn beittan órétti að fenginni niðurstöðu X getur þú eftir atvikum skotið niðurstöðu þess til úrskurðarnefndar um upplýsingamál á ný. Sértu ósáttur að fenginni niðurstöðu úrskurðarnefndarinnar getur þú leitað til mín á nýjan leik með kvörtun þar að lútandi."
      },
      {
        "index": 5,
        "paragraphText": "Með vísan til framangreinds lýk ég athugun minni á kvörtun þinni, sbr. 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 516/2025",
    "originalUrl": "https://www.umbodsmadur.is/alit-og-bref/mal/nr/11080/skoda/mal/",
    "type": "Bréf",
    "abstract": "A kvartaði yfir því að Íslenskar getraunir hefðu ítrekað brotið gegn eigin reglum í tengslum við beiðnir A um útilokun frá spilareikningi hans á vefsíðunni www.lotto.is.\n\nUmboðsmaður tók fram að Íslenskar getraunir hefðu almennt ekki með höndum verkefni sem gætu talist til stjórnsýslu í skilningi laga nr. 85/1997, um umboðsmann Alþingis. Því væri ljóst að efni kvörtunarinnar félli utan starfssviðs umboðsmanns og því væri henni ekki fært að taka hana til frekari meðferðar.\n\nUmboðsmaður áréttaði þó kæruleiðbeiningar sem A höfðu verið veittar til aðalskrifstofu samtakanna og benti jafnframt á þann möguleika að leita með athugasemdirnar til þeirra stjórnvalda sem færu með lögbundið eftirlit í málaflokknum.\n\nUmboðsmaður lauk málinu með bréfi 19. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 18. nóvember sl. sem beinist að félagasamtökunum Íslenskum getraunum, og lýtur að því að samtökin hafi ítrekað brotið gegn eigin reglum í tengslum við beiðnir þínar um útilokun frá spilareikningi þínum á vefsíðunni www.lotto.is."
      },
      {
        "index": 1,
        "paragraphText": "Í tilefni af kvörtuninni er rétt að taka fram að samkvæmt 1. mgr. 2. gr. laga nr. 85/1997, um umboðsmann Alþingis, er hlutverk umboðsmanns að hafa í umboði Alþingis eftirlit með stjórnsýslu ríkis og sveitarfélaga á þann hátt sem greinir í lögunum og tryggja rétt borgaranna gagnvart stjórnvöldum landsins. Í 1. og 2. mgr. 3. gr. segir að starfssvið umboðsmanns taki til stjórnsýslu ríkis og sveitarfélaga, svo og starfsemi einkaaðila að því leyti sem þeim hefur að lögum verið fengið opinbert vald til að taka ákvarðanir um rétt eða skyldu manna í skilningi 2. mgr. 1. gr. stjórnsýslulaga nr. 37/1993."
      },
      {
        "index": 2,
        "paragraphText": "Ástæða þess að framangreint er rakið er sú, að þótt Íslenskum getraunum hafi verið komið á fót með lögum, sbr. 1. gr. laga nr. 59/1972, um getraunir, og þótt samtökin lúti almennu eftirliti og yfirstjórn mennta- og barnamálaráðherra, sbr. 1. mgr. 4. gr. laganna og d-lið 4. töluliðar 9. gr. forsetaúrskurðar nr. 5/2025, um skiptingu stjórnarmálefna milli ráðuneyta í Stjórnarráði Íslands, tel ég ljóst af efni laga nr. 59/1972 að Íslenskar getraunir hafi almennt ekki með höndum verkefni sem geti talist til stjórnsýslu í skilningi laga nr. 85/1997. Að þessu gættu er ljóst að efni kvörtunarinnar fellur utan starfssviðs míns og er mér því ekki fært að taka hana til frekari meðferðar."
      },
      {
        "index": 3,
        "paragraphText": "Ég árétta þó þær leiðbeiningar Íslenskra getrauna að þér stendur sá kostur til boða að leggja fram skriflega kæru vegna málsins hjá aðalskrifstofu samtakanna, hafir þú ekki þegar gert það. Samkvæmt 1. mgr. 44. gr. reglugerðar nr. 166/2016, fyrir Íslenskar getraunir, þarf slík kæra að hafa borist skrifstofunni fyrir kl. 17 á mánudegi að fjórum vikum liðnum frá lokum getraunaumferðar eða næsta virkum degi ef mánudag ber upp á helgidag eða annan frídag."
      },
      {
        "index": 4,
        "paragraphText": "Þá tek ég fram, og þá meðal annars af þeirri ástæðu að ekki verður fyllilega ráðið hvort þú hafir einungis verið að stunda veðmálaleiki, eða jafnframt happdrætti, að um hið síðarnefnda gilda samnefnd lög nr. 38/2005. Eftirlit með framkvæmd þeirra er í höndum sýslumanns og eftir atvikum dómsmálaráðuneytisins, sbr. 1. mgr. 10. gr. laganna. Þá hefur dómsmálaráðuneytið jafnframt almennt eftirlit með starfrækslu getrauna, sbr. 5. gr. laga nr. 59/1972 og 29. tölulið 3. gr. forsetaúrskurðar nr. 5/2025. Ég bendi þér því á þann möguleika að leita til umræddra stjórnvalda með athugasemdir þínar um framangreint, en að öðrum kosti til mennta- og barnamálaráðherra, sem eins og fyrr segir fer með málefni Íslenskra getrauna, sbr. 1. mgr. 4. gr. laga nr. 59/1972."
      },
      {
        "index": 5,
        "paragraphText": "Með hliðsjón af framangreindu læt ég umfjöllun minni vegna kvörtunarinnar lokið, sbr. 1. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 546/2025",
    "originalUrl": "https://www.umbodsmadur.is/alit-og-bref/mal/nr/11079/skoda/mal/",
    "type": "Bréf",
    "abstract": "Kvartað var yfir álagningu stöðubrotsgjalds.\n\nÞar sem ekki varð annað séð en að bifreiðinni hefði verið lagt utan merktra stæða í vistgötu taldi umboðsmaður ekki efni til að gera athugasemdir við álagningu gjaldsins.\n\nUmboðsmaður lauk málinu með bréfi 18. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 8. desember sl. sem beinist að Bílastæðasjóði Reykjavíkur og lýtur að álagningu stöðubrotsgjalds sem lagt var á bifreiðina [...] 25. nóvember sl. vegna brots gegn 2. mgr. 9. gr. umferðarlaga nr. 77/2019. Er í kvörtuninni vísað til þess að þú sért með gilt íbúakort og að bifreiðinni hafi verið lagt á svæði þar sem umferðarmerki hafi gefið til kynna að heimilt væri að leggja."
      },
      {
        "index": 1,
        "paragraphText": "Samkvæmt þeim gögnum sem fylgdu kvörtuninni, en þar á meðal eru ljósmyndir, var bifreiðinni lagt í vistgötu við [...] . Í 2. málslið 2. mgr. 9. gr. umferðarlaga er kveðið á um að skráningarskyldum ökutækjum megi ekki leggja í vistgötu nema á merktum stæðum. Þá leiðir af a-lið 2. mgr. 109. gr. laganna að leggja má gjald á vegna brota á ákvæðum 2. mgr. 9. gr. þeirra."
      },
      {
        "index": 2,
        "paragraphText": "Þegar ekið er inn vistgötuna við [...] má sjá umferðarmerki nr. 552.1 sem samkvæmt 19. gr. reglugerðar nr. 250/2024, um umferðarmerki og notkun þeirra, gefur til kynna að heimilt sé að leggja, sé það ekki í andstöðu við ákvæði umferðarlaga um að stöðva eða leggja ökutæki. Þar segir einnig að merkið gildi á afmörkuðu bifreiðastæði eða þeim megin vegar sem merkið stendur, frá merkinu og að næstu vegamótum nema annað sé tekið fram með undirmerki. Þá komi nánari lýsing á takmörkun fram á undirmerki."
      },
      {
        "index": 3,
        "paragraphText": "Á umræddu umferðarmerki er undirmerki 810.1 sem vísar til hægri og er það sú átt sem aðalmerkið á við, sbr. 27. gr. reglugerðar nr. 250/2024. Frá því merki er svæði sem hefur verið afmarkað frá götunni sem bifreiðastæði og nær það allt að sama umferðarmerki með undirmerki sem vísar til vinstri."
      },
      {
        "index": 4,
        "paragraphText": "Ljóst er að bifreiðinni var lagt utan þess svæðis við [...] sem afmarkað hefur verið sem bifreiðastæði. Þar sem ekki verður annað séð en að bifreiðinni hafi þar með verið lagt utan merktra stæða í skilningi 2. mgr. 9. gr. umferðarlaga tel ég ekki efni til að gera athugasemdir við þá afstöðu Bílastæðasjóðs að henni hafi verið lagt í andstöðu við fyrirmæli ákvæðisins, sem heimilað hafi álagningu stöðubrotsgjalds."
      },
      {
        "index": 5,
        "paragraphText": "Með vísan til framangreinds lýk ég athugun minni á kvörtuninni, sbr. 1. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 566/2025",
    "originalUrl": "https://www.umbodsmadur.is/alit-og-bref/mal/nr/11078/skoda/mal/",
    "type": "Bréf",
    "abstract": "Kvartað var yfir efni laga um kílómetragjald á ökutæki.\n\nÞar sem kvörtunin laut að fyrirkomulagi sem Alþingi hafði tekið afstöðu til með lögum voru ekki uppfyllt skilyrði til þess að kvörtunin yrði tekin til frekari meðferðar.\n\nUmboðsmaður lauk málinu með bréfi 19. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 19. desember sl. sem beint er að fjármála- og efnahagsráðuneytinu, en af henni verður ráðið að hún lúti að fyrirhugaðri notkun akstursmæla í ökutækjum við ákvörðun kílómetragjalds samkvæmt lögum um kílómetragjald á ökutæki, sem samþykkt voru á Alþingi 18. sama mánaðar. Þá eru jafnframt gerðar athugasemdir við að innheimt verði sama gjald fyrir bifhjól og öll önnur ökutæki með leyfða heildarþyngd undir 3.500 kg."
      },
      {
        "index": 1,
        "paragraphText": "Samkvæmt a-lið 4. mgr. 3. gr. laga nr. 85/1997, um umboðsmann Alþingis, tekur starfssvið umboðsmanns ekki til starfa Alþingis og stofnana þess. Það er því almennt ekki á verksviði umboðsmanns Alþingis að taka afstöðu til þess hvernig til hefur tekist með löggjöf sem Alþingi hefur sett. Með 11. gr. laga nr. 85/1997 er umboðsmanni þó veitt heimild til að tilkynna Alþingi, hlutaðeigandi ráðherra eða sveitarstjórn ef hann verður var við meinbugi á gildandi lögum eða almennum stjórnvaldsfyrirmælum í störfum sínum. Í lögunum er hins vegar ekki gert ráð fyrir því að kvörtun verði borin fram við umboðsmann á þessum grundvelli, þótt vitanlega sé öllum frjálst að koma á framfæri við umboðsmann ábendingum um slík atriði."
      },
      {
        "index": 2,
        "paragraphText": "Þótt kvörtuninni sé beint að fjármála- og efnahagsráðuneytinu verður ekki annað ráðið en að hún lúti að fyrirkomulagi sem Alþingi hefur tekið afstöðu til með lögum. Eru því ekki uppfyllt skilyrði til þess að kvörtunin verði tekin til frekari meðferðar og læt ég málinu því lokið af minni hálfu, sbr. 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 337/2025",
    "originalUrl": "https://www.umbodsmadur.is/alit-og-bref/mal/nr/11077/skoda/mal/",
    "type": "Bréf",
    "abstract": "A kvartaði yfir því að Umhverfis- og orkustofnun hefði vanrækt að bregðast við erindi hans frá árinu 2023 sem laut að fyrirkomulagi niðurgreiðslna á heitu vatni í Vestmannaeyjum. Auk þess laut kvörtunin að nýlegra erindi þar sem óskað hafði verið upplýsinga hjá stofnuninni.\n\nÍ svari Umhverfis- og orkustofnunar við fyrirspurn umboðsmanns upplýsti stofnunin um viðbrögð þess við erindinu frá 2023. Þá kom fram að stofnunin ynni, ásamt umhverfis-, orku- og loftslagsráðuneytinu, að svörum við seinna erindinu. Við meðferð málsins upplýsti A um að svör ráðuneytisins hefðu borist og gerði frekari athugasemdir við efni þeirra. Að því gættu að erindum A hefði verið svarað af hálfu stjórnvalda og þar sem athugasemdir hans við framkvæmd ráðuneytisins lutu að framkvæmd þess í málaflokknum með almennum hættu, en ekki að tiltekinni athöfn, athafnaleyis eða ákvörðun ráðuneytisins sem snerti hagsmuni hans umfram aðra, taldi umboðsmaður ekki tilefni til að aðhafast frekar vegna málsins.\n\nUmboðsmaður lauk málinu með bréfi 17. desember 2025.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Vísað er til kvörtunar þinnar 30. júlí sl. yfir því að Umhverfis- og orkustofnun hafi vanrækt að bregðast við erindi þínu til stofnunarinnar, þ.e. til þeirrar stofnunar sem þá hét Orkustofnun, 15. nóvember 2023 sem laut að fyrirkomulagi niðurgreiðslna á heitu vatni í Vestmannaeyjum. Jafnframt lýtur kvörtunin að því að framkvæmd opinberrar niðurgreiðslu vegna húshitunar með heitu vatni í Vestmannaeyjum sé ekki í samræmi við lög nr. 78/2002, um niðurgreiðslur húshitakostnaðar."
      },
      {
        "index": 2,
        "paragraphText": "II"
      },
      {
        "index": 3,
        "paragraphText": "Í tilefni af kvörtuninni var Umhverfis- og orkustofnun ritað bréf 24. september sl. þar sem óskað var upplýsinga um hvað liði afgreiðslu stofnunarinnar á erindi þínu. Enn fremur var óskað upplýsinga um hvort beiðni þín um upplýsingar í júlí sl. hafi verið afgreidd. Meðfylgjandi svar Umhverfis- og orkustofnunar barst með bréfi 7. október sl. og fylgdu svarinu samskipti þín við stofnunina í janúar 2024 í kjölfar erindis þíns í nóvember 2023. Þá hafa borist viðbótarupplýsingar og gögn frá þér vegna málsins, sbr. tölvupóstar 2., 5. og 9. ágúst, 19. september og 5. og 7. desember sl."
      },
      {
        "index": 4,
        "paragraphText": "Í svari Umhverfis- og orkustofnunar og þeim gögnum sem því fylgdu til umboðsmanns kemur fram að í kjölfar samskipta þinna við stofnunina í janúar 2024 hafi verið staðfest það sem fram kom í erindi þínu um að vegna mistaka hefðu HS veitur ekki niðurgreitt heitt vatn á tímabilinu september til desember 2023 í samræmi við auglýsingu nr. 1032/2023, um niðurgreiðslur húshitunarkostnaðar. Í kjölfarið hafi niðurgreiðsla til viðskiptavina fyrir tímabilið september til desember 2023 verið leiðrétt af hálfu fyrirtækisins. Að þessu gættu tel ég ekki tilefni til frekari umfjöllunar um þann þátt kvörtunarinnar sem lýtur að svörum og viðbrögðum Orkustofnunar vegna erindis þíns í nóvember 2023."
      },
      {
        "index": 5,
        "paragraphText": "III"
      },
      {
        "index": 6,
        "paragraphText": "Um það atriði í kvörtuninni sem snýr að beiðni þinni um upplýsingar 30. júlí sl. segir í svari Umhverfis- og orkustofnunar að stofnunin hafi ásamt umhverfis-, orku- og loftslagsráðuneytinu unnið að yfirferð á greinargerð, sem þú komst á framfæri við stofnunina, og viðbrögðum við því sem þar kemur fram. Á meðal gagna málsins eru jafnframt tölvupóstur starfsmanns Umhverfis- og orkustofnunar 6. ágúst sl. þar sem tiltekið að er að stofnunin hafi farið yfir greinargerð þína og að til skoðunar séu breytingar á fyrirkomulagi niðurgreiðslna vegna húshitunar. Þá liggur einnig fyrir bréf umhverfis-, orku- og loftslagsráðuneytisins til þín 4. desember sl. þar sem erindi þínu 30. júlí sl. var svarað. Með tölvupóstum þínum 5. og 7. desember sl. hefur þú komið á framfæri margháttuðum athugasemdum við inntak svarbréfs ráðuneytisins sem lúta einkum að því að þú teljir efni svarsins ekki í samræmi við lög nr. 78/2002 og farið þess á leit við umboðsmann að taka til athugunar hvort afstaða ráðuneytisins byggi á réttum lagagrundvelli."
      },
      {
        "index": 7,
        "paragraphText": "Í þessu sambandi er rétt að taka fram að samkvæmt lögum nr. 85/1997, um umboðsmann Alþingis, er hlutverk umboðsmanns að hafa eftirlit með stjórnsýslu ríkis og sveitarfélaga og geta þeir, sem telja sig hafa verið beitta rangsleitni af hálfu þeirra, kvartað af því tilefni til umboðsmanns, sbr. 2. mgr. 4. gr. laganna. Í 6. gr. laganna er mælt fyrir um skilyrði þess að kvörtun verði tekin til nánari athugunar af hálfu umboðsmanns. Þar segir meðal annars í 3. mgr. að ekki sé unnt að kvarta til umboðsmanns ef skjóta má máli til æðra stjórnvalds og það hefur ekki fellt úrskurð sinn í málinu. Ákvæði þetta er byggt á því sjónarmiði að stjórnvöld skuli fá tækifæri til að leiðrétta ákvarðanir sem hugsanlega eru rangar áður en kvartað er til aðila utan stjórnsýslu þeirra eins og umboðsmanns Alþingis. Það leiðir af framangreindu að kvörtun til umboðsmanns þarf að jafnaði að beinast að tiltekinni úrlausn eða háttsemi stjórnvalds sem snertir hagsmuni þess sem stendur að kvörtun umfram aðra og þær kæru­leiðir, sem kunna að vera tiltækar innan stjórnsýslunnar, þurfa að hafa verið nýttar."
      },
      {
        "index": 8,
        "paragraphText": "Af framangreindum ákvæðum laga nr. 85/1997 leiðir að starfsemi og málsmeðferð stjórnvalds verður að öllu jöfnu ekki tekin til almennrar athugunar hjá umboðsmanni Alþingis á grundvelli kvörtunar, þótt öllum sé frjálst að koma á framfæri við umboðsmann ábendingum um atriði af því tagi, heldur eru slík mál eftir atvikum tekin til umfjöllunar á grundvelli frumkvæðisheimildar umboðsmanns samkvæmt 5. gr. laga nr. 85/1997. Kvörtun í máli einstaklings eða lögaðila verður hins vegar að lúta að tilteknum athöfnum, athafnaleysi eða ákvörðunum stjórn­valda sem beinast sérstaklega að þeim sem leggur fram kvörtun eða varða beinlínis hagsmuni hans eða réttindi. Ekki er heldur gert ráð fyrir að umboðsmaður veiti almennar álitsgerðir samkvæmt beiðni eða svari almennum lögspurningum."
      },
      {
        "index": 9,
        "paragraphText": "Ástæða þess að þetta er tekið fram er sú að ég fæ ekki séð að erindi þín og beiðni um athugun af minni hálfu lúti að tiltekinni athöfn, athafnaleysi eða ákvörðun stjórnvalds sem beinist að þér sjálfum umfram aðra í framangreindum skilningi, heldur lúti þau að framkvæmd ráðuneytisins í málaflokknum með almennum hætti. Að þessu gættu eru því ekki uppfyllt skilyrði til þess að taka málið til frekari athugunar. Í því sambandi hef ég þá jafnframt í huga að ráðuneytið hefur brugðist við erindum þínum um málefnið og veitt þau svör sem það taldi erindið gefa tilefni til. Að þessu leyti verður ekki ráðið af erindum þínum 5. og 7. desember sl. að þú hafir leitað með athugasemdir þínar við svör ráðuneytisins, sem þar koma fram, til þess á nýjan leik. Að því gættu, og þá einnig með hliðsjón af þeim sjónarmiðum sem búa að baki fyrrnefndri 3. mgr. 6. gr. laga nr. 85/1997, tel ég rétt að þú freistir þess að fá viðbrögð ráðuneytisins við athugasemdum þínum áður en leitað er til mín með kvörtun. Farir þú þá leið og sértu ósáttur við viðbrögð ráðuneytisins, eða skort á þeim, getur þú leitað til mín á nýjan leik og verður þá tekin afstaða til þess hvort, og þá að hvaða marki, málið getur komið til athugunar af minni hálfu."
      },
      {
        "index": 10,
        "paragraphText": "IV"
      },
      {
        "index": 11,
        "paragraphText": "Með hliðsjón af framangreindu læt ég athugun minni á kvörtuninni lokið, sbr. a-liður 2. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 470/2025",
    "originalUrl": "https://www.umbodsmadur.is/alit-og-bref/mal/nr/11076/skoda/mal/",
    "type": "Bréf",
    "abstract": "A leitaði til umboðsmanns með kvörtun sem beindist einkum að embætti landlæknis og laut að meðferð embættisins á erindum A í tengslum við beiðni hans um aðgang að sjúkraskrárupplýsingum. Í kvörtuninni var því einnig haldið fram af hálfu A að tveir nafngreindir læknar hefðu falsað og skráð rangar upplýsingar í sjúkraskrá hans. Loks laut kvörtunin að töfum á afgreiðslu nánar tilgreinds kvörtunarmáls hjá embætti landlæknis.\n\nÞar sem ráða mátti af fyrirliggjandi gögnum málsins að fyrrgreind háttsemi læknanna væri til skoðunar hjá embætti landlæknis taldi umboðsmaður að skilyrði væru ekki til að fjalla frekar um þann hluta kvörtunarinnar að svo stöddu.\n\nÞá taldi umboðsmaður ekki heldur, með vísan til fyrirliggjandi samskipta A og embættis landlæknis í tengslum við kvörtunarmálið, að tilefni væri til aðhafast að því leyti sem kvörtunin laut að töfum á málsmeðferð landlæknis.\n\nLoks taldi umboðsmaður rétt, að því er varðaði viðbrögð embættis landlæknis vegna beiðna A um aðgang að sjúkraskrárupplýsingum, að A ítrekaði beiðni sína við þær heilbrigðisstofnanir sem um ræddi og óskaði eftir skriflegum svörum við þeim. Yrði beiðnunum synjað gæti hann freistað þess að skjóta málunum til embættis landlæknis.\n\nUmboðsmaður lauk málinu með bréfi17. desember 2025.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Vísað er til kvörtunar þinnar 17. október sl. sem beinist einkum að embætti landlæknis og lýtur að viðbrögðum þess við erindi þínu sem varðar aðgang að sjúkraskrá þinni hjá tveimur heilbrigðisstofnunum. Þá kom fram í samtali þínu við starfsmann minn 11. nóvember sl. að kvörtunin lúti jafnframt að því að tveir nafngreindir læknar, sem starfi hjá umræddum heilbrigðisstofnunum, hafi falsað skráningar og skráð rangar upplýsingar í sjúkraskrá þína. Loks lýtur kvörtunin að töfum á afgreiðslu máls hjá landlækni, þ.e. nr. [....], en meðferð þess hófst með framlagningu kvörtunar þinnar til landlæknis 7. nóvember 2022."
      },
      {
        "index": 2,
        "paragraphText": "II"
      },
      {
        "index": 3,
        "paragraphText": "Líkt og fram kom í bréfi umboðsmanns til þín 24. september 2024, sem ritað var í tilefni af fyrri kvörtun þinni (mál nr. 12803/2024) sem jafnframt beindist að aðgangi að sjúkraskrárupplýsingum og skráningu í sjúkraskrá þína, segir í 3. mgr. 6. gr. laga nr. 85/1997, um umboðsmann Alþingis, að megi skjóta máli til æðra stjórnvalds sé ekki unnt að kvarta til umboðsmanns fyrr en æðra stjórnvald hefur fellt úrskurð sinn í málinu. Að baki þessu ákvæði býr það sjónarmið að stjórnvöld skulu fyrst fá tækifæri til að leiðrétta ákvarðanir, sem hugsanlega eru rangar, áður en leitað er til aðila utan stjórnkerfis þeirra eins og umboðsmanns Alþingis. Af þessu leiðir að umboðsmaður fjallar almennt ekki um mál nema stjórnvöldum hafi fyrst verið gefinn kostur á að taka afstöðu til þeirra eða á meðan það er enn til meðferðar hjá stjórnvöldum."
      },
      {
        "index": 4,
        "paragraphText": "Af þeim gögnum sem liggja fyrir hjá umboðsmanni í tengslum við fyrri kvörtun þína verður ekki betur séð en að háttsemi fyrrgreindra lækna, þ.e. ætluð fölsun þeirra á sjúkraskrárupplýsingum þínum, sé meðal þess sem komi til með að hljóta umfjöllun í máli nr. [...] sem nú er til meðferðar hjá landlækni. Í kvörtun vegna þess máls, sem þú lagðir fram hjá landlækni 7. nóvember 2022, kemur t.a.m. fram að þú teljir að tilteknar skráningar og bókanir læknanna í sjúkraskrá séu „ósannindi“ og „hrein fölsun“. Þar sem fyrir liggur að landlæknir hefur ekki lokið umfjöllun sinni um háttsemi læknanna tveggja, og með hliðsjón af framangreindri umfjöllun að öðru leyti, er ljóst að mér er ekki fært að taka athugasemdir þínar um framangreint til frekari skoðunar að svo stöddu, og þá með vísan til fyrrgreindar 3. mgr. 6. gr. laga nr. 85/1997."
      },
      {
        "index": 5,
        "paragraphText": "III"
      },
      {
        "index": 6,
        "paragraphText": "Að því leyti sem kvörtunin snýr að töfum hjá landlækni á afgreiðslu fyrrgreinds máls nr. [...] tel ég vert að árétta það sem rakið hefur verið hér að framan um að almennt sé ekki gert ráð fyrir því að umboðsmaður hafi afskipti af máli fyrr en stjórnvöld, þ.m.t. æðra stjórnvald, hafa lokið umfjöllun sinni um það."
      },
      {
        "index": 7,
        "paragraphText": "Þegar hins vegar umboðsmanni berast kvartanir vegna tafa á afgreiðslu mála og fyrir liggur að mál hefur verið til meðferðar í nokkurn tíma og sá sem í hlut á hefur ítrekað erindi sitt hefur, þrátt fyrir áðurnefnda reglu, verið farin sú leið að spyrjast fyrir um hjá stjórnvaldinu hvað líði afgreiðslu viðkomandi máls. Þetta hefur ekki síst verið gert til þess að greiða fyrir því að borgararnir fái sem fyrst úrlausn sinna mála enda hefur reyndin í flestum tilvikum verið sú að stjórnvaldið hefur brugðist við og afgreitt málið eða gefið skýringar á því hvað hafi valdið töfunum og hvenær ráðgert er að afgreiða málið. Í þessum tilvikum lýkur umboðsmaður þá athugun sinni á málinu. Umboðsmaður hefur hins vegar gætt varfærni gagnvart því að fjalla um og taka afstöðu til þess hvort málsmeðferð stjórnvalds hafi brotið í bága við málshraðareglu áður en málið hefur verið til lykta leitt."
      },
      {
        "index": 8,
        "paragraphText": "Með kvörtun þinni fylgdi meðal annars afrit af tölvupósti frá starfsmanni landlæknis 15. október sl. Þar segir að mál nr. [...] sé á lista yfir mál í álitsritun sem sé lokastig málsmeðferðar. Með hliðsjón af þessum samskiptum tel ég mig ekki hafa forsendur til að álykta á annan veg en að málið sé í virkri vinnslu hjá landlækni og að þú megir vænta niðurstöðu í því á næstunni. Að þessu gættu tel ég ekki tilefni til að aðhafast í tilefni af kvörtuninni að þessu leyti."
      },
      {
        "index": 9,
        "paragraphText": "IV"
      },
      {
        "index": 10,
        "paragraphText": "Í kvörtuninni eru loks gerðar athugasemdir við viðbrögð landlæknis við erindi þínu þar sem þú krefst aðstoðar embættisins við að fá aðgang að sjúkraskrá þinni hjá tveimur heilbrigðisstofnunum, X og Y. Í ódagsettu svari landlæknis vegna framangreinds, sem er meðal fylgigagna með kvörtun þinni til umboðsmanns, er tekið fram að erindi þínu hafi ekki fylgt nein gögn um að þér hafi verið synjað um afrit af umræddum sjúkraskrám. Ekki sé unnt að halda meðferð málsins áfram fyrr en landlækni berist afrit af fyrrgreindum synjunum. Þá hefur komið fram í samtali þínu við starfsmann umboðsmanns að þú hafir beint beiðni um aðgang að sjúkraskrá þinni til umræddra aðila, þ.e. X og Y, en ekki fengið nein viðbrögð við henni."
      },
      {
        "index": 11,
        "paragraphText": "Hvað varðar þennan hluta kvörtunar þinnar tel ég rétt, lítir þú svo á að þú hafi ekki fengið fullnægjandi aðgang að sjúkraskrá þinni hjá fyrrgreindum aðilum, að þú leitir til þeirra, ítrekir beiðnir þínar um aðgang og óskir eftir skriflegum svörum við þeim. Fari svo að beiðnunum verði synjað er þér fært að bera þær ákvarðanir undir landlækni, sbr. 15. gr. a. laga nr. 55/2009, um sjúkraskrár."
      },
      {
        "index": 12,
        "paragraphText": "Í tilefni af framangreindu tek ég fram að samkvæmt 4. mgr. 9. gr. stjórnsýslulaga, nr. 37/1993, er heimilt að kæra óhæfilegan drátt á afgreiðslu máls til þess stjórnvalds sem ákvörðun í málinu verður kærð til. Í ljósi þess að heimilt er að bera synjanir umsjónaraðila sjúkraskrár um aðgang sjúklings að eigin sjúkraskrá undir landlækni, sbr. 15. gr. a. laga nr. 55/2009, leikur ekki vafi á því að þú getur borið tafir á afgreiðslu beiðni um slíkan aðgang undir landlækni."
      },
      {
        "index": 13,
        "paragraphText": "Með hliðsjón af framangreindri umfjöllun, sbr. einkum það sem fram kemur í svari landlæknis til þín, og með vísan til fyrri umfjöllunar að öðru leyti, tel ég viðbrögð landlæknis við erindum þínum um aðgang að sjúkraskrá ekki gefa tilefni til frekari athugunar af minni hálfu að svo stöddu."
      },
      {
        "index": 14,
        "paragraphText": "V"
      },
      {
        "index": 15,
        "paragraphText": "Að framangreindu virtu læt ég umfjöllun minni um kvörtunina lokið, sbr. 1. mgr. 10. gr. laga nr. 85/1997. Þér er velkomið að leita til mín að nýju með kvörtun standist fyrirheit landlæknis um afgreiðslu á máli nr. [...] ekki og frekari og óhæfilegar tafir verði á því að niðurstaða liggi fyrir. Sértu ósáttur að fenginni niðurstöðu embættisins í því máli er þér jafnframt fært að beina til mín kvörtun þar að lútandi, teljir þú tilefni til."
      }
    ]
  },
  {
    "title": "Bréf UA 290/2025",
    "originalUrl": "https://www.umbodsmadur.is/alit-og-bref/mal/nr/11075/skoda/mal/",
    "type": "Bréf",
    "abstract": "A kvartaði m.a. yfir málsmeðferð mennta- og barnamálaráðuneytisins og stjórnar afrekssjóðs í skák vegna umsóknar hans um styrkveitingu úr sjóðnum.\n\nAf hálfu A var því haldið fram að samningur um úthlutun styrksins innihéldi ólögmæt skilyrði, enda fælist í honum að skákir á bandarískum skákmótum, sem metnar væru til svonefndra ELO-stiga, væru ekki metnar til jafns við aðrar skákir sem reiknaðar væru til FIDE-stiga. Með hliðsjón af svörum mennta- og barnamálaráðuneytisins í tilefni af fyrirspurn umboðsmanns og því að A hefði undirritað samning um styrkveitingu úr afrekssjóði í skák og að ekki yrði annað séð en að samningurinn gilti jafnt um skákir sem reiknaðar væru til ELO-stiga og FIDE-stiga taldi umboðsmaður ekki tilefni til að fjalla frekar um kvörtunina.\n\nUmboðsmaður lauk málinu með bréfi 17. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 5. júlí sl. sem beinist að mennta- og barnamálaráðherra og ráðuneyti hans. Lýtur kvörtunin einkum að málsmeðferð ráðuneytisins og stjórnar afrekssjóðs í skák vegna umsóknar þinnar um styrkveitingu úr sjóðnum."
      },
      {
        "index": 1,
        "paragraphText": "Í kvörtuninni er rakið að þú hefðir ekki fengið greiddan styrk úr sjóðnum, þótt fyrir lægi ákvörðun ráðuneytisins þess efnis 13. febrúar sl. Í því sambandi voru gerðar athugasemdir við efni samnings um úthlutun styrksins, sem þér var gert að undirrita 26. febrúar sl. Voru gerðar athugasemdir við að samningurinn innihéldi ólögmæt skilyrði fyrir greiðslu styrksins til þín, auk þess sem samningurinn fæli í sér brot gegn óskráðri meginreglu stjórnsýsluréttar um réttmætar væntingar. Að þinni sögn féllu bandarísk skákmót, þ.e. sem metin eru til svonefndra ELO-stiga, ekki undir samninginn, heldur einungis skákir sem reiknaðar eru til FIDE-stiga. Ráðuneytið hefði hafnað því að breyta efni samnings um gildissvið hans að þessu leyti. Þá var því haldið fram að formaður stjórnar afrekssjóðs í skák, sem falið var að skrifa undir fyrrgreindan samning um úthlutun til þín, hefði verið vanhæf í málinu."
      },
      {
        "index": 2,
        "paragraphText": "Í tilefni af kvörtuninni var mennta- og barnamálaráðuneytinu ritað bréf 13. nóvember sl. Í bréfinu var óskað upplýsinga um stöðu málsins og nánar tilgreind atriði í tengslum við meðferð þess. Í meðfylgjandi svarbréfi ráðuneytisins 2. desember sl. kemur fram að þú hefðir undirritað samninginn 3. október sl. Þar er einnig vísað til tölvupóstsamskipta þinna við annan stjórnarmann afrekssjóðsins 28. og 30. ágúst sl. og bent á að hann telji skákir sem eingöngu eru reiknaðar til bandarískra stiga jafngildar skákum sem reiknaðar eru til FIDE-stiga. Að því leyti kemur fram af hálfu ráðuneytisins að stjórn afrekssjóðsins sé frjálst að meta skákirnar með þessum hætti. Þá fylgdi svarinu tölvupóstsamskipti þín og stjórnarmannsins 16. september sl., en þar er áréttað að þú munt geta „talið fram allan kostnað sem fellur til varðandi taflmennsku, óháð því hvort skákir eru reiknaðar til bandarískra stiga eða FIDE stiga“. Þar kemur ennfremur fram að gerð yrði sú breyting að hann myndi undirrita samninginn við þig í stað stjórnarformannsins."
      },
      {
        "index": 3,
        "paragraphText": "Þar sem nú liggur fyrir að þú hefur undirritað samning um styrkveitingu úr afrekssjóði í skák, svo og með hliðsjón af því að ekki verður ráðið að uppi sé ágreiningur um að samningurinn gildi jafnt um skákir sem reiknaðar eru til ELO-stiga og FIDE-stiga, og að öðru leyti með hliðsjón af svörum ráðuneytisins tel ég ekki tilefni til frekari umfjöllunar vegna kvörtunarinnar."
      },
      {
        "index": 4,
        "paragraphText": "Læt ég því athugun minni vegna hennar lokið, sbr. a-liður 2. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 532/2025",
    "originalUrl": "https://www.umbodsmadur.is/alit-og-bref/mal/nr/11074/skoda/mal/",
    "type": "Bréf",
    "abstract": "A kvartaði yfir aðgerðum Skattsins við innheimtu skattskuldar.\n\nÞar sem fyrir lá að lögð hafði verið fram kæra til fjármála- og efnahagsráðuneytisins og ekki lá fyrir niðurstaða þess taldi umboðsmaður ekki uppfyllt skilyrði til að kvörtunin yrði tekin til meðferðar að svo stöddu.\n\nUmboðsmaður lauk málinu með bréfi 17. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 28. nóvember sl. sem skilja verður á þá leið að hún lúti að því að Skatturinn hafi svipt þig vörslum bifreiðar vegna skattskuldar."
      },
      {
        "index": 1,
        "paragraphText": "Í tilefni af kvörtuninni hafði starfsmaður minn samband við þig símleiðis 11. desember sl. með það fyrir augum að fá frekari upplýsingar um efni kvörtunarinnar. Í símtalinu kom meðal annars fram að þú hefðir lagt fram kæru til fjármála- og efnahagsráðuneytisins vegna aðgerða Skattsins."
      },
      {
        "index": 2,
        "paragraphText": "Í tilefni af framangreindu tek ég fram að ekki er gert ráð fyrir að umboðsmaður hafi afskipti af máli fyrr en stjórnvöld, þar með talið æðra stjórnvald þegar það á við, hafa lokið umfjöllun sinni um málið, sbr. 3. mgr. 6. gr. laga nr. 85/1997, um umboðsmann Alþingis. Þar sem málið er til meðferðar hjá fjármála- og efnahagsráðuneytinu er mér því ekki fært að taka kvörtunina til nánari athugunar að svo stöddu. Ég tek þó fram að ef þú telur þig beittan órétti að fenginni niðurstöðu ráðuneytisins getur þú leitað til mín á nýjan leik með kvörtun þar að lútandi."
      },
      {
        "index": 3,
        "paragraphText": "Með vísan til þess sem rakið er að framan er athugun minni á kvörtun ykkar lokið, sbr. 1. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 538/2025",
    "originalUrl": "https://www.umbodsmadur.is/alit-og-bref/mal/nr/11073/skoda/mal/",
    "type": "Bréf",
    "abstract": "Kvartað var yfir úrskurði kærunefndar útlendingamála.\n\nÞar sem úrskurðurinn, sem kvörtunin laut að, féll utan þess ársfrests sem mælt er fyrir um í lögum um umboðsmann var umboðsmanni ekki fært að taka málið til frekari athugunar.\n\nUmboðsmaður lauk málinu með bréfi 17. desember 2025.",
    "content": [
      {
        "index": 0,
        "paragraphText": "Vísað er til kvörtunar A 3. desember sl. yfir úrskurði kærunefndar útlendingamála 31. október 2024 í máli nr. [...]. Með honum var staðfest ákvörðun Útlendingastofnunar um að taka ekki til efnismeðferðar umsókn A og tilgreindrar konu um alþjóðlega vernd og brottvísa þeim frá landinu. Þá var staðfest ákvörðun stofnunarinnar um að synja syni A um alþjóðlega vernd og dvalarleyfi á grundvelli 74. gr. laga nr. 80/2016, um útlendinga."
      },
      {
        "index": 1,
        "paragraphText": "Um hlutverk umboðsmanns Alþingis og skilyrði fyrir því að kvörtun verði tekin til meðferðar er fjallað í lögum nr. 85/1997, um umboðsmann Alþingis. Meðal skilyrða þess að kvörtun verði tekin til meðferðar af hálfu umboðsmanns er að hún sé borin fram innan árs frá því er stjórnsýslugerningur sá er um ræðir var til lykta leiddur, sbr. 2. mgr. 6. gr. laganna. Ljóst er að úrskurður sá sem kvörtunin snýr að er frá 31. október 2024 og því utan þess frests. Því eru ekki uppfyllt skilyrði að lögum til þess að erindið verði tekið til frekari athugunar."
      },
      {
        "index": 2,
        "paragraphText": "Með vísan til framangreinds lýk ég athugun minni á kvörtuninni, sbr. 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 174/2025",
    "originalUrl": "https://www.umbodsmadur.is/alit-og-bref/mal/nr/11072/skoda/mal/",
    "type": "Bréf",
    "abstract": "Kvartað var yfir ákvörðun um ráðningu í starf sérfræðings í siglingum við hafnardeild Vegagerðarinnar.\n\nAð mati umboðsmanns var ekki annað séð en að farið hefði fram heildstætt mat á umsækjendum á grundvelli þeirra sjónarmiða sem gefin voru til kynna í auglýsingu um starfið. Þá yrði ekki annað ráðið en að samanburður á umsækjendum hafi byggst á málefnalegum sjónarmiðum og áherslum með tilliti til þeirra verkefna og ábyrgðar sem bundin væru starfi sérfræðings í siglingum. Að virtu svigrúmi stjórnvalda við ráðningar í störf taldi umboðsmaður því ekki forsendu til að gera athugasemdir við niðurstöðu Vegagerðarinnar um hvaða umsækjandi hafi verið hæfastur.\n\nUmboðsmaður lauk málinu með bréfi 17. desember 2025.",
    "content": [
      {
        "index": 0,
        "paragraphText": "I"
      },
      {
        "index": 1,
        "paragraphText": "Vísað er til kvörtunar þinnar 14. apríl sl. yfir ákvörðun um ráðningu í starf sérfræðings í siglingum við hafnardeild Vegagerðarinnar sem auglýst var laust til umsóknar í janúar sl. Í kvörtuninni eru gerðar athugasemdir við efnislegt mat á hæfni umsækjenda, þ. á m. við mat á menntun þinni og þess sem var ráðinn, að því leyti að hann hafi ekki haft þá menntun sem tilgreind var í rökstuðningi Vegagerðarinnar. Þá eru gerðar athugasemdir við framkvæmd viðtals, meðal annars með vísan til þess að viðtalið hafi tekið skemmri tíma en áætlað var."
      },
      {
        "index": 2,
        "paragraphText": "Í tilefni af kvörtuninni var Vegagerðinni ritað bréf 29. apríl sl. þar sem þess var óskað að gögn málsins yrðu afhent. Bárust þau 11. maí sl."
      },
      {
        "index": 3,
        "paragraphText": "II"
      },
      {
        "index": 4,
        "paragraphText": "Meginatriði kvörtunar þinnar lýtur að efnislegu mati á því hver var talinn hæfastur til að gegna fyrrgreindu starfi. Af því tilefni tek ég fram að við ráðningar í opinber störf ber stjórnvöldum að fylgja stjórnsýslulögum nr. 37/1993 og almennum grundvallarreglum í stjórnsýslurétti um undirbúning ráðningar og mat á hæfni umsækjenda. Í íslenskum rétti hafa hins vegar ekki verið lögfestar almennar reglur um hvaða sjónarmið stjórnvöld eigi að leggja til grundvallar ákvörðun um ráðningu í opinbert starf þegar almennum hæfis­skilyrðum sleppir. Meginreglan er því sú að stjórnvaldið ákveður á hvaða sjónarmiðum það byggir slíka ákvörðun að því leyti sem ekki er sérstaklega mælt fyrir um það í lögum eða stjórnvaldsfyrirmælum. Í samræmi við réttmætisreglu stjórnsýsluréttar þurfa slík sjónarmið að vera málefnaleg, eins og sjónarmið um menntun, starfsreynslu, hæfni og eftir atvikum aðra persónulega eiginleika sem viðkomandi stjórnvald telur máli skipta."
      },
      {
        "index": 5,
        "paragraphText": "Þegar þau sjónarmið sem stjórnvaldið ákveður að byggja ákvörðun sína á leiða ekki öll til sömu niðurstöðu þarf að meta þau innbyrðis. Við slíkt mat gildir sú meginregla að stjórnvaldið ákveður á hvaða sjónarmið það leggur áherslu ef ekki er mælt fyrir um það í lögum eða stjórnvaldsfyrirmælum."
      },
      {
        "index": 6,
        "paragraphText": "Í ljósi þeirrar skyldu sem hvílir á stjórnvöldum að velja þann umsækjanda sem telst hæfastur til að gegna viðkomandi starfi hefur verið lagt til grundvallar að stjórnvald verði að geta sýnt fram á að heildstæður samanburður á umsækjendum hafi farið fram þar sem megináhersla hafi verið lögð á atriði sem geta varpað ljósi á væntanlega frammistöðu umsækjenda í starfinu út frá þeim málefnalegu sjónarmiðum sem lögð hafa verið til grundvallar ákvörðuninni."
      },
      {
        "index": 7,
        "paragraphText": "Ég legg á það áherslu að umboðsmaður er við athugun sína ekki í sömu stöðu og stjórnvald sem tekur ákvörðun um ráðningu í opinbert starf. Þannig leiðir af eðli eftirlits umboðsmanns að það er ekki verkefni mitt að endurmeta sjálfstætt hvern hefði átt að ráða í tiltekið starf heldur að leggja mat á hvort málsmeðferð og ákvörðun stjórnvalds hafi verið í samræmi við lög. Þar undir fellur t.d. athugun á því hvort fylgt hafi verið réttum málsmeðferðarreglum, hvort mat stjórnvalds á umsækjendum hafi byggst á fullnægjandi upplýsingum, hvort málefnaleg og lögmæt sjónarmið hafi verið lögð til grundvallar ákvörðun og mati stjórnvaldsins og ályktanir hafi ekki verið bersýnilega óforsvaranlegar miðað við fyrir­liggjandi gögn málsins. Hafi stjórnvald aflað sér fullnægjandi upplýsinga til þess að geta lagt mat á hvernig einstakir umsækjendur falla að þeim málefnalegu sjónarmiðum sem ákvörðun byggist á og sýnt fram á að heildstæður samanburður hafi farið fram í ljósi þeirra hefur umboðsmaður almennt talið að stjórnvaldið njóti töluverðs svigrúms við mat á því hvaða umsækjandi sé hæfastur til að gegna starfinu."
      },
      {
        "index": 8,
        "paragraphText": "III"
      },
      {
        "index": 9,
        "paragraphText": "Í auglýsingu um starf sérfræðings í siglingum við hafnardeild voru kröfur til hæfni og menntunar tilgreindar sem hér segir:"
      },
      {
        "index": 10,
        "paragraphText": "Í auglýsingunni var nánar rakið hvað fólst í starfinu. Þar á meðal var tekið fram að sérfræðingur í siglingum hefði það hlutverk að vinna í verkefnum sem unnin eru með samstarfsaðilum og innan Vegagerðarinnar, s.s. varðandi áhættumat siglinga, almennt siglingaöryggi, þróun og skilgreiningu á siglingaleiðum, leiðarmerki siglingaleiða og leiðsögukerfi. Þá kom fram að umsókn um starfið skyldi fylgja ferilskrá, afrit af prófskírteinum og ökuréttindum."
      },
      {
        "index": 11,
        "paragraphText": "Gögn málsins bera með sér að mat Vegagerðarinnar á umsækjendum byggðist annars vegar á framlögðum umsóknargögnum og hins vegar frammistöðu umsækjenda í starfsviðtali. Alls voru umsækjendur þrettán talsins og af þeim var fimm boðið í viðtal, þ. á m. þér. Sá matsrammi sem notaður var, og er á meðal þeirra gagna sem Vegagerðin afhenti umboðsmanni, miðaðist við þau atriði sem upp voru talin í starfsauglýsingu, bæði hlutlæg og huglæg. Þá ber matsramminn með sér að umsækjendur hafi í viðtölum verið spurðir samræmdra spurninga, meðal annars um fyrri störf viðkomandi, reynslu af verkefnastjórnun og þau helstu verkefni sem starfið fól í sér. Spurningarnar bera enn fremur með sér að áhersla hafi verið lögð á reynslu af fyrri störfum ásamt því að spyrja út í samskiptahæfni og lipurð í samskiptum. Með hliðsjón af framangreindu verður ekki annað ráðið en að umsækjendur hafi fengið sama tækifæri til að svara þessum spurningum og sátu þeir umsækjendur sem boðaðir voru til viðtals því við sama borð að þessu leyti. Hvað snertir athugasemdir þínar um framkvæmd og tímalengd viðtalsins er ekkert í gögnum málsins sem bendir til þess að ekki hafi verið staðið að viðtölum á sambærilegan hátt."
      },
      {
        "index": 12,
        "paragraphText": "Í ljósi athugasemda þinna sem lúta að því að þú búir yfir meiri menntun, reynslu af verkefnastjórnun og siglingum en sá sem ráðinn var, svo og að hann hafi ekki lokið þeirri menntun sem tilgreind var í rökstuðningi, er rétt að taka fram að það er stjórnvaldsins sem um ræðir að leggja mat á hvernig það telur líkur á að menntun og reynsla muni nýtast í hinu nýja starfi. Í auglýsingu um starfið var gerð krafa um að umsækjendur væru verk- eða tæknifræðingar eða hefðu aðra menntun sem nýttist í starfi en þó án þess að það væri tilgreint nánar. Þá var tekið fram að þekking á siglingum og reynsla af verkefnastjórnun væri nauðsynleg. Hvað snertir þann sem ráðinn var í starfið voru þessum þáttum gerð skil í ferilskrá hans sem fylgdi umsókninni en þar kvaðst hann hafa ótakmörkuð skipstjórnarréttindi á fiskiskipum, en í rökstuðningi Vegagerðarinnar var tekið fram að hann hefði „ótakmörkuð skipstjórnarréttindi“. Jafnvel þótt ekki hafi verið farið rétt með í rökstuðningnum að þessu leyti liggur fyrir að litið hafi verið svo á að hann hafi uppfyllt þær hæfniskröfur sem voru gerðar í auglýsingu um þekkingu á siglingum. Þótt ekki sé fyllilega ljóst að hvaða marki gögn á borð við prófskírteini og annað tengt menntun fylgdu umsókn þess sem var ráðinn tel ég ekki líkur á því að frekari athugun af minni hálfu muni leiða til þess að ég hafi forsendur til að gera athugasemdir við þetta og mat Vegagerðarinnar að þessu leyti. Í því sambandi minni ég á það svigrúm sem játa verður stjórnvaldi við ráðningu í opinbert starf, líkt og áður var rakið. Þá hef ég einnig í huga að bæði þú og sá sem starfið hlaut fengu, líkt og áður greinir, tækifæri til að svara sömu spurningum um reynslu ykkar og fyrri störf í starfsviðtali."
      },
      {
        "index": 13,
        "paragraphText": "Í kvörtuninni eru jafnframt gerðar athugasemdir við mat Vegagerðarinnar á hæfni umsækjenda í mannlegum samskiptum, frumkvæði þeirra og lausnarmiðaðri hugsun ásamt mati á hæfni til að vinna sjálfstætt og í hóp. Um þessi atriði segir meðal annars í rökstuðningi Vegagerðarinnar að sá sem ráðinn var hafi komið mjög vel út í viðtali að þessu leyti. Endurskoðun umboðsmanns Alþingis á slíku huglægu mati er eðli máls samkvæmt veru­legum takmörkunum háð. Eftir að hafa kynnt mér gögn málsins, þ. á m. upp­lýsingar sem skráðar voru í viðtölum, tel ég mig ekki hafa for­sendur til að gera athugasemdir við mat stofnunarinnar á þessum atriðum."
      },
      {
        "index": 14,
        "paragraphText": "Að öðru leyti fæ ég ekki annað séð en að fram hafi farið heildstætt mat á umsækjendum á grundvelli þeirra sjónarmiða sem gefin voru til kynna í auglýsingu um starfið. Þá verður ekki annað ráðið en að samanburður á umsækjendum hafi byggst á málefnalegum sjónarmiðum og áherslum með tilliti til þeirra verkefna og ábyrgðar sem bundin eru starfi sérfræðings í siglingum. Að virtu fyrrgreindu svigrúmi stjórnvalda við ráðningar í störf tel ég mig því ekki hafa forsendu til að gera athugasemdir við niðurstöðu Vegagerðarinnar um hvaða umsækjandi hafi verið hæfastur eða ákvörðun stofnunarinnar um ráðningu í starfið. Þá tel ég önnur atvik málsins ekki gefa tilefni til umfjöllunar með hliðsjón af ráðningarmálinu í heild."
      },
      {
        "index": 15,
        "paragraphText": "IV"
      },
      {
        "index": 16,
        "paragraphText": "Með vísan til alls framangreinds læt ég athugun minni vegna kvörtunarinnar lokið, sbr. 1. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 503/2025",
    "originalUrl": "https://www.umbodsmadur.is/alit-og-bref/mal/nr/11071/skoda/mal/",
    "type": "Bréf",
    "abstract": "A og B kvörtuðu yfir málsmeðferð og ákvörðunum Sjúkratrygginga í tengslum við umsóknir þeirra um greiðsluþátttöku vegna endurhæfingarmeðferðar fyrir son þeirra erlendis.\n\nÍ samskiptum umboðsmanns við A og B kom fram að málið væri til meðferðar hjá úrskurðarnefnd velferðarmála. Taldi umboðsmaður því að skilyrði stæðu ekki til frekari umfjöllunar um kvörtunina að svo stöddu.\n\nUmboðsmaður lauk málinu með bréfi 17. desember 2025.",
    "content": [
      {
        "index": 0,
        "paragraphText": "Vísað er til kvörtunar ykkar 9. nóvember sl. sem beinist að Sjúkratryggingum og lýtur að málsmeðferð og ákvörðunum stofnunarinnar í tengslum við umsóknir ykkar um greiðsluþátttöku vegna endurhæfingarmeðferðar fyrir son ykkar erlendis. Í kvörtuninni er því meðal annars haldið fram að málsmeðferð stofnunarinnar hafi brotið í bága við ákvæði stjórnsýslulaga. Þá teljið þið að ákvarðanirnar hafi verið óljósar og misvísandi, sem hafi torveldað ykkur að nýta kærurétt til úrskurðarnefndar velferðarmála."
      },
      {
        "index": 1,
        "paragraphText": "Í samtali A við starfsmann embættis míns hefur komið fram, að í kjölfar fundar ykkar með ráðherra í tengslum við málið hafi kæru vegna þess nú verið beint til úrskurðarnefndar velferðarmála. Af gögnum málsins, sbr. einkum bréf nefndarinnar til Sjúkratrygginga 2. og 4. desember sl., virðist jafnframt mega ráða að til standi að fjalla um allar þær ákvarðanir Sjúkratrygginga sem kvörtun lýtur að, þ.e. frá 20. nóvember 2024, 15. júlí 2025 og 8. október 2025."
      },
      {
        "index": 2,
        "paragraphText": "Af framangreindu tilefni er rétt að geta þess, að í 3. mgr. 6. gr. laga nr. 85/1997, um umboðsmann Alþingis, segir að ef skjóta megi máli til æðra stjórnvalds er ekki unnt að kvarta til umboðsmanns fyrr en æðra stjórnvaldið hefur fellt úrskurð sinn í málinu. Ákvæðið byggist á því sjónarmiði að stjórnvöld skuli fyrst fá tækifæri til að leiðrétta ákvarðanir, sem hugsanlega eru rangar, áður en leitað er til aðila utan stjórnkerfis þeirra, á borð við umboðsmanns Alþingis, með kvartanir."
      },
      {
        "index": 3,
        "paragraphText": "Þar sem nú liggur fyrir að kæra vegna málsins sé til meðferðar hjá úrskurðarnefnd velferðarmála, og með vísan til framangreindrar umfjöllunar að öðru leyti, tel ég að skilyrði standi ekki til þess að svo stöddu að ég taki efni kvörtunar til nánari athugunar. Ykkur er þó velkomið, að fenginni niðurstöðu úrskurðarnefndarinnar í málinu, að leita til mín að nýju með kvörtun teljið þið tilefni til."
      },
      {
        "index": 4,
        "paragraphText": "Að framangreindu virtu læt ég umfjöllun minni um kvörtunina lokið, sbr. 1. mgr. 10. gr. laga nr. 85/1997."
      }
    ]
  },
  {
    "title": "Bréf UA 504/2025",
    "originalUrl": "https://www.umbodsmadur.is/alit-og-bref/mal/nr/11070/skoda/mal/",
    "type": "Bréf",
    "abstract": "A kvartaði yfir drætti skattrannsóknarstjóra á afgreiðslu máls sem varðaði skattalega heimilisfesti og skattskyldu A vegna gjaldársins 2015.\n\nÍ svari Skattsins við fyrirspurn umboðsmanns vegna málsins kom fram að það hefði nú verið afgreitt. Því var ekki tilefni til að aðhafast frekar vegna kvörtunarinnar.\n\nUmboðsmaður lauk málinu með bréfi 17. desember 2025.",
    "content": [
      {
        "index": 0,
        "paragraphText": "Vísað er til kvörtunar A 10. nóvember sl. sem lýtur að töfum skattrannsóknarstjóra á afgreiðslu máls um skattalega heimilisfesti og skattskyldu A vegna gjaldársins 2015. Kvörtuninni fylgdi afrit af úrskurði yfirskattanefndar vegna málsins frá 26. júní sl., en þar var lagt fyrir ríkisskattstjóra að taka málið, sem hafði lokið með úrskurði hans 19. desember 2024, til meðferðar og uppkvaðningu nýs úrskurðar. Í tölvupóstsamskiptum þínum við Skattinn vegna tafanna kom fram að málið væri í vinnslu en ekki varð ráðið hvenær ákvörðunar væri að vænta í því."
      },
      {
        "index": 1,
        "paragraphText": "Af framangreindu tilefni var Skattinum ritað bréf 26. nóvember sl. þar sem þess var óskað að umboðsmanni yrðu veittar upplýsingar um hvað liði meðferð og afgreiðslu málsins. Í meðfylgjandi svari Skattsins, sem umboðsmanni barst 10. desember sl., kemur m.a. fram að úrskurðurinn frá 19. desember 2024 hefði verið endurupptekinn og hann afturkallaður."
      },
      {
        "index": 2,
        "paragraphText": "Þar sem kvörtunin lýtur að töfum á afgreiðslu máls sem nú hefur verið til lykta leitt er ekki tilefni til að aðhafast frekar vegna hennar. Lýk ég því umfjöllun minni um kvörtunina, sbr. a-lið 2. mgr. 10. gr. laga nr. 85/1997, um umboðsmann Alþingis."
      }
    ]
  },
  {
    "title": "Bréf UA 541/2025",
    "originalUrl": "https://www.umbodsmadur.is/alit-og-bref/mal/nr/11069/skoda/mal/",
    "type": "Bréf",
    "abstract": "A kvartaði yfir ákvörðun Vinnumálastofnunar um tímabundið atvinnuleyfi.\n\nÞar sem A hafði ekki kært ákvörðunina til félags- og húsnæðismálaráðuneytisins voru ekki skilyrði að lögum til að umboðsmaður fjallaði frekar um kvörtunina að svo stöddu.\n\nUmboðsmaður lauk málinu með bréfi 11. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 4. desember sl., sem lýtur að ákvörðun Vinnumálastofnunar 13. nóvember sl. um tímabundið atvinnuleyfi þér til handa á grundvelli laga nr. 97/2002, um atvinnuréttindi útlendinga. Í kvörtuninni eru gerðar athugasemdir við afgreiðslu stofnunarinnar á umsókn þinni um atvinnuleyfi."
      },
      {
        "index": 1,
        "paragraphText": "Í fyrrgreindum lögum nr. 97/2002 kemur fram að atvinnurekanda og útlendingi sé sameiginlega heimilt að kæra ákvarðanir Vinnumálastofnunar á grundvelli laganna til félags- og húsnæðismálaráðuneytisins og skuli þeir báðir undirrita stjórnsýslukæruna, sbr. 1. mgr. 34. gr. laganna. Þeir geta þó veitt öðrum umboð sitt til að fara með málið fyrir sína hönd."
      },
      {
        "index": 2,
        "paragraphText": "Ástæða þess að framangreint er rakið er sú að í 3. mgr. 6. gr. laga nr. 85/1997, um umboðsmann Alþingis, segir að megi skjóta máli til æðra stjórnvalds sé ekki unnt að kvarta til umboðsmanns fyrr en æðra stjórnvald hefur fellt úrskurð sinn í málinu. Að baki þessu ákvæði býr það sjónarmið að stjórnvöld skulu fyrst fá tækifæri til að leiðrétta ákvarðanir, sem hugsanlega eru rangar, áður en leitað er til aðila utan stjórnkerfis þeirra eins og umboðsmanns Alþingis. Þar sem af kvörtun þinni verður ráðið að þú hafir ekki sameiginlega með atvinnurekanda þínum eða í umboði hans leitað til félags- og húsnæðismálaráðuneytisins vegna ákvörðunar Vinnumálastofnunar er mér ekki fært að taka kvörtunina til nánari athugunar að svo stöddu. Ef þú ákveður að bera málið undir ráðuneytið getur þú leitað til mín á ný þegar niðurstaða þess liggur fyrir teljir þú ástæðu til. Ég vek athygli þína á því að kærufrestur til ráðuneytisins er fjórar vikur frá því að tilkynning barst um ákvörðun Vinnumálastofnunar, sbr. 2. mgr. 34. gr. laga nr. 97/2002. Kæra telst fram komin innan kærufrests ef bréf sem hefur hana að geyma hefur borist ráðuneytinu eða verið afhent póstþjónustu áður en fresturinn er liðinn."
      },
      {
        "index": 3,
        "paragraphText": "Með vísan til framangreinds og 1. mgr. 10. gr. laga nr. 85/1997 læt ég máli þínu lokið af minni hálfu."
      }
    ]
  },
  {
    "title": "Álit UA 12947/2024",
    "originalUrl": "https://www.umbodsmadur.is/alit-og-bref/mal/nr/11068/skoda/mal/",
    "type": "Álit",
    "abstract": "A og B kvörtuðu yfir úrskurði barnaverndarþjónustu X þar sem staðfest var ákvörðun um að fella úr gildi fóstursamning þeirra vegna C og að barninu yrði fundið nýtt fósturheimili. Sá úrskurður var kærður til úrskurðarnefndar velferðarmála sem vísaði kærunni frá á þeim forsendum að kæruheimild til nefndarinnar lyti einungis að ágreiningi um fullgilda fóstursamninga. Enginn lögformlegur fóstursamningur lægi fyrir í málinu heldur einungis drög að slíkum samningi sem ekki hefðu verið undirrituð. Athugun umboðsmanns var afmörkuð við það hvort frávísun nefndarinnar hefði verið í samræmi við lög.\n\nÞrátt fyrir áskilnað barnaverndarlaga um að gera skuli skriflegan fóstursamning var ljóst að ekki hafði verið gætt að því af hálfu barnaverndarþjónustu X að samningur hennar og A og B væri á því formi. Þá varð ekki heldur séð að skrifað hefði verið undir samning um vistun C utan heimilis hjá A og B frá því að síðasti vistunarsamningur þeirra rann út. Um tveggja og hálfs árs skeið hafði því ekki verið til að dreifa undirrituðum og skriflegum samningi um vistun eða fóstur C með tilheyrandi óvissu um grundvöll þeirrar ráðstöfunar og það réttarsamband sem bundinn var endi á með úrskurði barnaverndarþjónustunnar.\n\nUmboðsmaður taldi ljóst að barnaverndarþjónustan hefði lagt málið í þann lagalega farveg að kveða upp úrskurð um að binda enda á réttarsamband hennar og A og B og þar með þau réttindi og skyldur sem í því fólst. Hún taldi ekki annað séð en að stjórnsýslukæra þeirra hefði borist úrskurðarnefnd velferðarmála innan kærufrests og uppfyllt þær formkröfur sem væru gerðar til hennar. Hún lagði áherslu á að álitaefni um form fóstursamnings og réttaráhrif þess að hann væri ekki í því formi sem áskilið væri í lögum lytu að efni málsins og nánara mati á lagagrundvelli þess og málsatvikum. Væri það mat úrskurðarnefndarinnar að ekki hefði komist á fullgildur fóstursamningur milli aðila yrði ekki annað ráðið en að litið væri svo á að úrskurður barnaverndarþjónustunnar hefði verið kveðinn upp á röngum lagagrundvelli. Almennt væri það talinn efnislegur annmarki á ákvörðun stjórnvalds sem gæti leitt til ógildis eða ógildingar ákvörðunar. Því yrði að telja að nefndin hefði verið bær til þess að taka afstöðu til þess hvort úrskurður barnaverndarþjónustunnar hefði að þessu leyti verið kveðinn upp á réttum lagagrundvelli og þá eftir atvikum ógilda hann og vísa málinu til nýrrar meðferðar. Þar sem það var ekki gert var það niðurstaða umboðsmanns að frávísun nefndarinnar á kæru A og B hefði ekki verið í samræmi við lög.\n\nUmboðsmaður beindi þeim tilmælum til úrskurðarnefndarinnar að taka kæru A og B til nýrrar meðferðar, kæmi fram ósk um það frá þeim, og leysa þá úr málinu í samræmi við þau sjónarmið sem rakin væru í álitinu. Jafnframt beindi hún því til nefndarinnar að framvegis yrði tekið mið af þeim sjónarmiðum sem þar kæmu fram.\n\nUmboðsmaður lauk málinu með áliti 5. desember 2025.",
    "content": [
      {
        "index": 0,
        "paragraphText": "I Kvörtun og afmörkun athugunar"
      },
      {
        "index": 1,
        "paragraphText": "Hinn 6. október 2024 leituðu A og B til umboðsmanns Alþingis með kvörtun sem beindist að barnaverndarþjónustu X. Kvörtunin laut að ákvörðun barnaverndarþjónustunnar 25. september 2023, sem staðfest var með úrskurði hennar 13. maí 2024, um að fella úr gildi fóstursamning þeirra vegna C og að barninu yrði fundið nýtt fósturheimili. Sá úrskurður var kærður til úrskurðarnefndar velferðarmála sem vísaði kærunni frá með úrskurði 29. ágúst 2024 í máli nr. 238/2024. Sú niðurstaða var byggð á því að kæruheimild til nefndarinnar lyti einungis að ágreiningi um fullgilda fóstursamninga, en slíkum samningi væri ekki til að dreifa í málinu. Í þeim efnum var vísað til þess að enginn lögformlegur fóstursamningur lægi fyrir í málinu heldur einungis drög að slíkum samningi sem ekki hefðu verið undirrituð."
      },
      {
        "index": 2,
        "paragraphText": "Að lokinni rannsókn minni á kvörtuninni hef ég ákveðið að afmarka athugun mína við það hvort frávísun úrskurðarnefndar velferðarmála hafi verið í samræmi við lög."
      },
      {
        "index": 3,
        "paragraphText": "II Málavextir"
      },
      {
        "index": 4,
        "paragraphText": "Í málinu liggur fyrir að foreldrar C og þriggja systra hennar voru sviptir forsjá þeirra með dómi Landsréttar [...]. Áður en til forsjársviptingarinnar kom munu systurnar hafa verið vistaðar utan heimilis frá 20. ágúst 2020. C og elsta systir hennar voru vistaðar hjá A og B frá 20. september sama ár."
      },
      {
        "index": 5,
        "paragraphText": "Samkvæmt gögnum málsins voru þrír vistunarsamningar undirritaðir meðan á vistun C stóð. Sá fyrsti er dagsettur 11. febrúar 2021 og var vistunartíminn þar ákveðinn frá 23. september 2020 þar til niðurstaða lægi fyrir um forsjársviptingu foreldra hjá Landsrétti. Annar samningurinn er dagsettur 23. febrúar 2021 og var vistunartíminn þar tilgreindur frá og með 12. febrúar 2021 til 28. júní 2021. Sá þriðji er dagsettur 19. júlí 2021 og var vistunartíminn þar ákveðinn frá og með 28. júní 2021 til 28. desember 2021. Þá liggja fyrir tveir óundirritaðar vistunarsamningar, dagsettir 23. júní og 5. júlí 2022, og var þeim ætlað að gilda frá annars vegar 28. desember 2021 til 28. júní 2022 og hins vegar frá 28. júní 2022 til 1. september þess árs."
      },
      {
        "index": 6,
        "paragraphText": "Af þeim gögnum sem liggja fyrir í málinu verður ekki séð að frekari samningar um vistun C hafi verið undirritaðir, hvorki af hálfu barnaverndarþjónustu X né A og B. Hins vegar mun samningur um varanlegt fóstur hafa verið undirritaður vegna eldri systur C. Í kjölfar ákvörðunar A og B um að fella úr gildi fóstursamning eldri systurinnar 31. ágúst 2023 mun barnaverndarþjónustan hafa komið saman á meðferðarfundi 25. september sama ár þar sem ákveðið var að C skyldi einnig fara af heimili A og B."
      },
      {
        "index": 7,
        "paragraphText": "Ákvörðun meðferðarfundar barnaverndarþjónustunnar var staðfest með úrskurði 13. maí 2024. Í úrskurðinum er tekið fram að á meðferðarfundi 4. janúar 2023 hafi verið samþykkt að gera við fósturforeldra varanlegan fóstursamning og að málastjóri hafi stillt upp drögum að slíkum samningi og meðferðaráætlun. Fósturforeldrar hafi undirritað meðferðaráætlunina 28. mars 2023 en ekki þann fóstursamning sem útbúinn hafi verið 8. ágúst 2023 og sendur fósturforeldrum til undirritunar. Þar er einnig vísað til þess að þann tíma sem C hafi verið vistuð hjá fósturforeldrum hafi ekki verið í gildi skriflegur fóstursamningur líkt og skylt sé að gera samkvæmt 68. gr. barnaverndarlaga nr. 80/2002 við ráðstöfun barns í fóstur, sbr. einnig 21. gr. reglugerðar nr. 804/2004, um fóstur. Á hinn bóginn liggi fyrir að fósturforeldrar hafi fengið greiðslur í samræmi við reglugerð nr. 858/2013, um greiðslur vegna barna í fóstri, þann tíma sem hún hafi verið í fóstri hjá þeim."
      },
      {
        "index": 8,
        "paragraphText": "Í úrskurði barnaverndarþjónustunnar er síðan rakið að grundvallarbreyting hafi orðið á fósturvistun C þegar fósturforeldrar hennar tilkynntu þjónustunni um þá ákvörðun að fella úr gildi fóstursamning systur hennar. Sú ákvörðun, ásamt fleiri atriðum, hafi orðið til þess að barnaverndarþjónustan hafi ákveðið á meðferðarfundi að fella fósturvistun C úr gildi á grundvelli 77. gr. barnaverndarlaga, sbr. 32. gr. reglugerðar nr. 804/2004."
      },
      {
        "index": 9,
        "paragraphText": "Í úrskurðinum er lagagrundvöllur fósturs nánar rakinn og meðal annars tekið fram að ávallt skuli leitast við að finna systkinum sameiginlegt fósturheimili nema sérstakar ástæður hamli. Að mati barnaverndarþjónustunnar hafi verið afar mikilvægt og í raun forsenda fósturvistunar hjá fósturforeldrum að elstu og yngstu systrunum yrði fundið sameiginlegt fósturheimili. Í niðurlagi úrskurðarins er svo komist að þeirri niðurstöðu að fullt tilefni hafi verið til að fella úr gildi fóstursamning vegna C eftir að fósturforeldrar felldu úr gildi fóstursamning eldri systur hennar og ekki síður í ljósi reynslunnar af fósturvistuninni almennt. Úrskurðarorðin eru orðuð með þeim hætti að barnaverndarþjónusta X „[staðfesti] ákvörðun meðferðarfundar 25. september 2023 [um] að fella úr gildi fóstursamning barnaverndarþjónustunnar við fósturforeldrana [...] varðandi barnið [...] og að barninu verði fundið nýtt fósturheimili“. Í úrskurðinum er einnig leiðbeint um að heimilt sé að kæra úrskurðinn til úrskurðarnefndar velferðarmála samkvæmt 3. mgr. 77. gr. barnaverndarlaga."
      },
      {
        "index": 10,
        "paragraphText": "Í tilefni af úrskurði barnaverndarþjónustunnar beindu A og B kæru til úrskurðarnefndar velferðarmála 28. maí 2024. Með úrskurði nefndarinnar 29. ágúst 2024 í máli nr. 238/2024 var kæru þeirra vísað frá með eftirfarandi rökstuðningi:"
      },
      {
        "index": 11,
        "paragraphText": "Slit á varanlegum fóstursamningi á grundvelli heimildar 3. mgr. 77. gr. barnaverndarlaga er háð mati á aðstæðum með tilliti til þess hverra úrræða er nauðsynlegt að grípa til í þeim tilgangi að framfylgt verði þeirri meginreglu í 1. mgr. 4. gr. laganna þess efnis að í barnaverndarstarfi skuli beita þeim ráðstöfunum sem ætla megi að séu barni fyrir bestu. Ríkar ástæður þurfa að vera fyrir hendi til að slíta varanlegu fóstri í ljósi hagsmuna barnsins, einkum vegna mikilvægi þess að barn búi við stöðugleika í ummönnun og fjölskyldutengslum."
      },
      {
        "index": 12,
        "paragraphText": "Í málinu liggja fyrir þrír undirritaðir vistunarsamningar, dags. 11. febrúar 2021, 23. febrúar 2021 og 19. júlí 2021. Þeir samningar eru gerðir á grundvelli 84. og 85. gr. barnaverndarlaga um heimili og önnur úrræði á ábyrgð sveitarfélaga, sbr. 43. gr. reglugerðar 6[52]/2004 og voru kæranlegir til Gæða- og eftirlitsstofnunar velferðarmála, sbr. 48. gr. reglugerðarinnar."
      },
      {
        "index": 13,
        "paragraphText": "Í málinu liggja einnig fyrir drög að fóstursamningi, dags. 1. ágúst 2023, sem kveður á [um] varanlega vistun stúlkunnar frá 1. desember 2022 til 5. október 2035. Ljóst er af gögnum málsins að enginn lögformlegur fóstursamningur liggur fyrir í málinu, einungis drög að slíkum samningi sem ekki höfðu verið undirrituð, hvorki af kærendum né barnaverndarþjónustu [X]. Verður því ekki séð að fóstursamningur hafi verið í gildi milli kærenda og barnaverndarþjónustunnar þegar hin kærða ákvörðun var tekin."
      },
      {
        "index": 14,
        "paragraphText": "Að mati úrskurðarnefndar velferðarmála lýtur kæruheimild til nefndarinnar einungis að ágreiningi um fullgilda samninga, en slíkum samningi er ekki til að dreifa í málinu. Verður því ekki hjá því komist að vísa málinu frá úrskurðarnefnd velferðarmála."
      },
      {
        "index": 15,
        "paragraphText": "III Skýringar úrskurðarnefndar velferðarmála"
      },
      {
        "index": 16,
        "paragraphText": "Í bréfi umboðsmanns til úrskurðarnefndar velferðarmála 31. október 2024 var vísað til þess að af úrskurði barnaverndarþjónustu X yrði ekki annað ráðið en að hann hefði verið kveðinn upp á grundvelli 3. mgr. 77. gr. barnaverndarlaga nr. 80/2002, þar sem jafnframt væri kveðið á um kæruheimild til úrskurðarnefndarinnar. Að virtum þeim lagagrundvelli sem ákvörðun barnaverndarþjónustunnar, um að binda enda á vistun C og eftir atvikum þau réttindi og skyldur sem í henni fólst, var reist, var þess óskað að úrskurðarnefndin veitti nánari skýringar á þeirri afstöðu sinni að skortur á undirrituðum fóstursamningi hefði varðað frávísun á kæru A og B. Jafnframt var þess óskað að þar yrði tekin afstaða til þess hvort og þá hvaða þýðingu það hefði haft fyrir niðurstöðu nefndarinnar að þau hefðu á vistunartíma C fengið greiðslur í samræmi við reglugerð nr. 858/2013, um greiðslur vegna barna í fóstri, sem samkvæmt d-lið 68. gr. barnaverndarlaga væri gert ráð fyrir að kveðið væri á um í fóstursamningi."
      },
      {
        "index": 17,
        "paragraphText": "Í skýringum úrskurðarnefndar velferðarmála 6. nóvember 2024 kom fram að foreldrar C hefðu verið svipt forsjá hennar með dómi Landsréttar 25. nóvember 2022 en hún hefði ásamt eldri systur sinni verið vistuð utan heimilis frá 20. ágúst 2020. Samkvæmt gögnum málsins lægju fyrir vistunarsamningar við kærendur, dags. 11. febrúar 2021, 23. febrúar 2021 og 19. júlí 2021 og hefðu þeir verið gerðir á grundvelli 84. og 85. gr. barnaverndarlaga, sbr. 43. gr. reglugerðar nr. 652/2004, um úrræði á ábyrgð sveitarfélaga samkvæmt ákvæðum barnaverndarlaga. Í málinu hefðu einnig legið fyrir drög að fóstursamningi, dags. 1. ágúst 2023 sem kveðið hefði á um varanlega vistun stúlkunnar á heimili kærenda frá 1. desember 2022 til 5. október 2035. Umræddur samningur hefði ekki verið undirritaður og hefðu kærendur og barnaverndarþjónustan ekki verið á sama máli um ástæður þess. Líkt og komið hefði fram í kæru hefðu kærendur verið verulega ósátt við þá ákvörðun barnaverndarþjónustunnar að taka barnið af heimili þeirra og flytja á annað heimili í fóstur."
      },
      {
        "index": 18,
        "paragraphText": "Í skýringum nefndarinnar var svo vísað til þess að samkvæmt 6. gr. barnaverndarlaga væri heimilt að skjóta úrskurðum og öðrum stjórnvaldsákvörðunum barnaverndarþjónustu, umdæmisráða barnaverndar og Barna- og fjölskyldustofu, eftir því sem nánar væri kveðið á um í barnaverndarlögum, til úrskurðarnefndar velferðarmála. Aðrar ákvarðanir stjórnvalda á grundvelli laganna væru ekki kæranlegar til æðra stjórnvalds. Í skýringum nefndarinnar sagði svo næst:"
      },
      {
        "index": 19,
        "paragraphText": "Samkvæmt skýru orðalagi 3. mgr. 77. gr. bvl. getur barnaverndarþjónusta með rökstuddum úrskurði breytt fóstursamningi eða fellt hann úr gildi ef ekki næst samkomulag við fósturforeldra um breytingu á fóstursamningi. Ljóst var að enginn fóstursamningur var til staðar í málinu, heldur einungis drög að slíkum samningi sem ekki höfðu verið undirrituð. Forsenda þess að kæra verði tekin til efnislegrar meðferðar á grundvelli kæruheimildarinnar er að til staðar sé fóstursamningur á milli aðila, sbr. 68. gr. bvl. Þar sem engum fullgildum samningi var til að dreifa var ekki hjá því komist að vísa kærunni frá úrskurðarnefndinni. Þá er ljóst að ákvörðun barnaverndarþjónustunnar að velja barninu annað fósturheimili, sbr. 67. gr. bvl. er sem slík ekki kæranleg til úrskurðarnefndarinnar."
      },
      {
        "index": 20,
        "paragraphText": "Hvað varðar þá framkvæmd barnaverndarþjónustunnar að greiða kærendum í samræmi við reglugerð 858/2013 um greiðslur vegna barna í fóstri, þrátt fyrir að samningur hafi ekki verið undirritaður, þá hafði hún ekki áhrif á niðurstöðu nefndarinnar og leit nefndin ekki svo á að greiðslur til kærenda væri ígildi samnings milli aðila."
      },
      {
        "index": 21,
        "paragraphText": "IV Athugun umboðsmanns"
      },
      {
        "index": 22,
        "paragraphText": "1 Lagagrundvöllur fósturs og endurskoðunar fóstursamninga"
      },
      {
        "index": 23,
        "paragraphText": "Um ráðstöfun barna í fóstur er fjallað í XII. kafla barnaverndarlaga nr. 80/2002. Nánari fyrirmæli um þetta úrræði er síðan að finna í reglugerð nr. 804/2004, um fóstur. Með fóstri er átt við að barnaverndarþjónusta feli sérstökum fósturforeldrum umsjá barns í að minnsta kosti þrjá mánuði við nánar greindar aðstæður, sbr. 1. mgr. 65. gr. barnaverndarlaga, til að mynda þegar foreldrar hafa verið sviptir forsjá með dómi, sbr. c-lið sömu málsgreinar. Fóstur getur verið tvenns konar, varanlegt eða tímabundið, sbr. 2. mgr. 65. gr. laganna. Með varanlegu fóstri er átt við að það haldist þar til forsjárskyldur falla niður samkvæmt lögum. Fósturforeldrar fara þá að jafnaði með forsjárskyldur nema annað þyki betur henta þörfum barns og hagsmunum að mati barnaverndarþjónustu."
      },
      {
        "index": 24,
        "paragraphText": "Markmið fósturs er að tryggja barni uppeldi og umönnun innan fjölskyldu svo sem best hentar þörfum þess, sbr. 3. mgr. 65. gr. barnaverndarlaga. Þar er jafnframt kveðið á um að barni skuli tryggður góður aðbúnaður hjá fósturforeldrum og þeir skuli sýna fósturbarni umhyggju og nærfærni og leitast við að efla andlegan og líkamlegan þroska þess. Þá skuli kveðið nánar á um réttindi og skyldur fósturforeldris í fóstursamningi."
      },
      {
        "index": 25,
        "paragraphText": "Við ráðstöfun barns í fóstur skulu barnaverndarþjónusta og fósturforeldrar gera með sér skriflegan fóstursamning, sbr. 68. gr. barnaverndarlaga. Þar skal meðal annars kveðið á um atriði sem nánar eru tilgreind í níu stafliðum, þar á meðal áætlaðan fósturtíma, framfærslu barns og annan kostnað, sem og um slit samnings vegna breyttra forsendna. Skriflegur fóstursamningur við fósturforeldra skal gerður áður eða um leið og barn fer í fóstur, sbr. 1. mgr. 21. gr. reglugerðar nr. 804/2004."
      },
      {
        "index": 26,
        "paragraphText": "Í athugasemdum við 68. gr. í frumvarpi því er varð að barnaverndarlögum kemur fram að með gerð fóstursamnings milli barnaverndar og fósturforeldra sé undirstrikað að um sé að ræða formlega ráðstöfun barnaverndar og að hún sé ábyrg gagnvart fósturforeldri vegna álitamála sem kunni að rísa vegna framkvæmdar samningsins. Þar segir einnig að gert sé ráð fyrir að öllum meginatriðum um réttindi og skyldur fósturforeldra annars vegar og barnaverndaryfirvalda hins vegar verði ráðið til lykta í fóstursamningi. Í því felist að lögin geri ekki ráð fyrir að fóstur hafi sjálfkrafa í för með sér önnur réttaráhrif en þau að fósturforeldrar fari með umsjá barnsins og ummönnun þess og uppeldi frá degi til dags. Um réttindi og skyldur að öðru leyti sé mælt fyrir um í fóstursamningi. Samningurinn sé því grundvöllur að réttarsambandi barnaverndaryfirvalda og fósturforeldra og þeim réttindum og skyldum sem fóstrinu fylgi fyrir þessa aðila. Miðað sé við að ávallt skuli gerður fóstursamningur áður en barn flytjist á heimili fósturforeldra (Alþt. 2001-2002, A-deild, bls. 1861)."
      },
      {
        "index": 27,
        "paragraphText": "Ákvæði um endurskoðun fóstursamnings er að finna í 77. gr. barnaverndarlaga. Þar segir að breytist aðstæður fósturforeldra, svo sem vegna skilnaðar, andláts, búferlaflutninga eða heilsubrests, beri fósturforeldrum að tilkynna það barnaverndarþjónustu og skuli þá endurskoða fóstursamning ef ástæða þykir til, sbr. 1. mgr. greinarinnar. Ef ekki næst samkomulag við fósturforeldra um breytingu á fóstursamningi getur barnaverndarþjónusta með rökstuddum úrskurði breytt fóstursamningi eða fellt hann úr gildi, sbr. 3. mgr. sömu greinar. Sá úrskurður er kæranlegur til úrskurðarnefndar velferðarmála."
      },
      {
        "index": 28,
        "paragraphText": "Fóstursamningar barnaverndarþjónustu og fósturforeldra teljast til svonefndra stjórnsýslusamninga. Af stöðu stjórnvalda sem handhafa opinbers valds leiðir að við gerð og slit slíkra samninga ber þeim að gæta að almennum reglum stjórnsýsluréttar, eftir því sem við á. Almennt er þó ekki hægt að ganga út frá því að ákvörðun stjórnvalds um að ljúka slíku samningssambandi, til að mynda með uppsögn eða með því að fella það úr gildi, teljist stjórnvaldsákvörðun þannig að um ákvörðunina fari eftir ákvæðum stjórnsýslulaga nr. 37/1993. Fyrir hendi kunna hins vegar að vera þær aðstæður, svo sem við útfærslu lögbundinna verkefna, að um undirbúning og lok slíkra samninga beri stjórnvaldi eftir þörfum jafnframt að gæta ákvæða stjórnsýslulaga í lögskiptum sínum við aðila vegna samningsins, sbr. dóm Hæstaréttar 29. mars 1999 í máli nr. 318/1998. Það fer því eftir eðli og lagagagrundvelli samningsins hverju sinni hvaða réttarreglur gilda að þessu leyti. Hvað snertir ákvörðun barnaverndarþjónustu um að fella fóstursamning úr gildi þegar ekki næst samkomulag við fósturforeldra um breytingu á fóstursamningi er í 3. mgr. 77. gr. barnaverndarlaga sérstaklega mælt fyrir um að það skuli gert með rökstuddum úrskurði eða með öðrum orðum samhliða rökstuddri stjórnvaldsákvörðun. Því gilda ákvæði stjórnsýslulaga um þá ákvörðun. Samkvæmt 3. mgr. 77. gr. er úrskurðurinn jafnframt kæranlegur til úrskurðarnefndar velferðarmála."
      },
      {
        "index": 29,
        "paragraphText": "Ég tel hér einnig vert að nefna að í íslenskum stjórnsýslurétti er almennt gengið út frá því að ekki séu gerðar tilteknar formkröfur til stjórnsýslukæru og aðila máls sé því heimilt að koma kæru sinni á framfæri hvort heldur sem er munnlega eða skriflega nema annað leiði beinlínis af lögum, sbr. til hliðsjónar álit umboðsmanns Alþingis 31. desember 2019 í máli nr. 9989/2019. Í lögum nr. 85/2015, um úrskurðarnefnd velferðarmála, eru til að mynda gerðar tilteknar formkröfur sem kæra til nefndarinnar þarf að fullnægja. Þannig skal stjórnsýslukæra berast úrskurðarnefndinni skriflega innan þriggja mánaða frá því að aðila máls var tilkynnt um ákvörðun nema á annan veg sé mælt í lögum sem hin kærða ákvörðun byggist á, sbr. 1. málslið 5. gr. laganna. Að öðru leyti eru ekki gerðar sérstakar kröfur til forms eða efnis kærunnar."
      },
      {
        "index": 30,
        "paragraphText": "2 Frávísun úrskurðarnefndar velferðarmála"
      },
      {
        "index": 31,
        "paragraphText": "Sem fyrr greinir er niðurstaða úrskurðarnefndar velferðarmála um að vísa kæru A og B frá reist á því að kæruheimild 3. mgr. 77. gr. barnaverndarlaga lúti einungis að ágreiningi um fullgilda fóstursamninga og að slíkum samningi sé ekki til að dreifa í málinu."
      },
      {
        "index": 32,
        "paragraphText": "Almenn fyrirmæli um stjórnsýslukærur eru í VII. kafla stjórnsýslulaga nr. 37/1993. Í athugasemdum með þeim kafla í frumvarpi því sem varð að stjórnsýslulögum kemur fram að æðra stjórnvaldi sé, þegar stjórnsýslukæra kemur fram og kæruskilyrðum er fullnægt, skylt að endurskoða hina kærðu ákvörðun (Alþt. 1992-1993, A-deild, bls. 3306). Þá er einnig vert að hafa í huga að lagaákvæði sem mæla fyrir um rétt borgaranna til að fá ákvarðanir stjórnvalda endurskoðaðar eru almennt byggð á sjónarmiðum um réttaröryggi og réttarvernd borgaranna í samskiptum þeirra við stjórnvöld, sbr. álit umboðsmanns Alþingis 9. júlí 2025 í máli nr. 12250/2023. Við skýringu ákvæða um stjórnsýslukæru ber þannig að líta til þess að þau fela annars vegar í sér rétt fyrir aðila máls til þess að bera hana undir æðra stjórnvald til endurskoðunar og hins vegar skyldu fyrir æðra stjórnvaldið til að úrskurða í málinu, að uppfylltum kæruskilyrðum."
      },
      {
        "index": 33,
        "paragraphText": "Af framangreindu leiðir að almennt verður að ganga út frá því að berist æðra stjórnvaldi stjórnsýslukæra á ákvörðun lægra setts stjórnvalds sem á annað borð uppfyllir kæruskilyrði og þær formkröfur sem kunna að vera gerðar í sérlögum, sbr. 6. og 77. gr. barnaverndarlaga sem og 5. gr. laga nr. 85/2015, stofnist til úrskurðarskyldu æðra stjórnvaldsins. Í slíkum tilfellum ber æðra stjórnvaldinu að leysa úr stjórnsýslukærunni í formi úrskurðar."
      },
      {
        "index": 34,
        "paragraphText": "Líkt og kemur fram í fyrrnefndu áliti umboðsmanns í máli nr. 12250/2023 geta úrskurðir æðri stjórnvalda í kærumálum, það er málum þar sem stjórnvaldsákvörðun hefur verið kærð í því skyni að fá hana fellda úr gildi eða breytt, verið tvenns konar. Annars vegar getur máli lokið með efnisúrskurði, svo sem um hvort ákvörðun er staðfest eða ógilt að hluta eða öllu leyti. Hins vegar getur verið um að ræða úrskurð um frávísun máls ef ekki eru fyrir hendi forsendur til að fjalla um það efnislega. Þegar stjórnsýslukæra fullnægir ekki kæruskilyrðum, svo sem ef kæra berst ekki innan kærufrests eða engin stjórnvaldsákvörðun liggur fyrir í máli viðkomandi, er æðra stjórnvaldi þannig að öllu jöfnu rétt að vísa máli frá og kemur það þá ekki til efnislegrar meðferðar að svo búnu. Sé það hins vegar afstaða æðra stjórnvaldsins að hin kærða ákvörðun sé haldin annmörkum með tilliti til efnis eða málsmeðferðar kemur til álita hvort rétt sé að ógilda hana eða breyta henni."
      },
      {
        "index": 35,
        "paragraphText": "Í 6. gr. barnaverndarlaga hefur kæruheimild til úrskurðarnefndar velferðarmála verið afmörkuð með þeim hætti að hún taki til úrskurða og annarra stjórnvaldsákvarðana barnaverndaryfirvalda eftir því sem nánar er kveðið á um í lögunum. Þar er jafnframt tekið fram að aðrar ákvarðanir stjórnvalda á grundvelli barnaverndarlaga séu ekki kæranlegar til æðra stjórnvalds. Nánara inntak kæruheimildarinnar ræðst þannig af öðrum ákvæðum laganna og skýringu þeirra. Hér reynir á kæruheimild 3. mgr. 77. gr. laganna þar sem kveðið er á um að náist ekki samkomulag við fósturforeldra um breytingu á fóstursamningi geti barnaverndarþjónusta með rökstuddum úrskurði breytt fóstursamningi eða fellt hann úr gildi og að sá úrskurður sé kæranlegur til úrskurðarnefndar velferðarmála."
      },
      {
        "index": 36,
        "paragraphText": "Af 68. gr. barnaverndarlaga og 1. mgr. 21. gr. reglugerðar nr. 804/2004 leiðir að við ráðstöfun barns í fóstur skulu barnaverndarþjónusta og fósturforeldrar gera með sér skriflegan samning og að hann skuli gera áður eða um leið og barn fer í fóstur. Í lögunum er gengið út frá því að ráðstöfun barns í fóstur hafi ekki sjálfkrafa í för með sér önnur réttaráhrif en þau að fósturforeldrar fari með umsjá barnsins og umönnun þess og uppeldi frá degi til dags. Fóstursamningi er þannig ætlað að útfæra nánar þau réttindi og skyldur sem fóstrinu fylgir með samkomulagi fósturforeldra og barnaverndaryfirvalda. Síðan er fjallað nánar um heimildir barnaverndarþjónustu til að breyta eða eftir atvikum fella slíkt samkomulag úr gildi í 77. gr. barnaverndarlaga."
      },
      {
        "index": 37,
        "paragraphText": "Þrátt fyrir þann áskilnað barnaverndarlaga og reglugerðar nr. 804/2004 að gera skuli skriflegan fóstursamning er ljóst að ekki hefur verið gætt að því af hálfu barnaverndarþjónustu X að sjá til þess að samningur hennar og A og B væri á því formi sem þar er áskilið. Þá verður ekki séð að skrifað hafi verið undir samning um vistun C utan heimilis hjá A og B frá því að síðasti undirritaði vistunarsamningur þeirra rann út 28. desember 2021 og það þrátt fyrir að í 2. mgr. 43. gr., sbr. 5. gr. reglugerðar nr. 652/2004, sé jafnframt áskilið að gera skuli skriflegan samning við vistforeldri um vistun barns áður en það fer í vistun. Því er sú staða uppi að allt frá 28. desember 2021 og þar til úrskurður barnaverndarþjónustunnar var kveðinn upp 13. maí 2024 var ekki til að dreifa undirrituðum og skriflegum samningi um vistun eða eftir atvikum fóstur C hjá A og B með tilheyrandi óvissu um grundvöll þeirrar ráðstöfunar og það réttarsamband sem bundinn var endi á með úrskurðinum."
      },
      {
        "index": 38,
        "paragraphText": "Ég tel rétt að nefna að hvorki í barnaverndarlögum né lögskýringargögnum er vikið að réttaráhrifum þess að ekki sé gætt að gerð skriflegs fóstursamnings við ráðstöfun barns í fóstur. Í því sambandi er til þess að líta að fyrirmæli barnaverndarlaga um gerð skriflegs fóstursamnings fela í sér lögfesta undantekningu frá þeirri óskráðu meginreglu íslensks réttar að samningar séu ekki formbundnir og geti því komist á með bæði skriflegu og munnlegu samkomulagi. Í slíkum tilvikum verður að virða réttaráhrifin af því þegar þess er ekki gætt í ljósi efnis lagareglunnar, tilgangs hennar og forsögu og eftir atvikum með hliðsjón af því sem fram kemur í lögskýringargögnum, sbr. dóm Hæstaréttar 20. desember 2019 í máli nr. 36/2019. Líkt og rakið er í dómnum er ekki fyrir hendi almenn líkindaregla í íslenskum rétti um réttaráhrifin þótt því megi slá föstu að það heyri til undantekninga að samningur verði talinn með öllu ógildur ef ekki er gætt að formkröfum. Þá verður almennt að gera þá kröfu að það verði með skýrum hætti ráðið af lagareglu eða lögskýringargögnum að baki henni að það sé gildisskilyrði stjórnsýslusamnings að gætt sé að tiltekinni formkröfu þótt ekki sé alfarið útilokað að rík sjónarmið geti leitt til annarrar niðurstöðu, sbr. til dæmis dóm Hæstaréttar 25. september 2014 í máli nr. 51/2014."
      },
      {
        "index": 39,
        "paragraphText": "Fyrir liggur að í úrskurðarorðum barnaverndarþjónustu X kemur fram að staðfest sé ákvörðun meðferðarfundar um að fella úr gildi „fóstursamning barnaverndarþjónustunnar við fósturforeldrana“ og höfðu A og B fengið greiðslur í samræmi við reglugerð nr. 858/2013, um greiðslur vegna barna í fóstri, sem samkvæmt d-lið 68. gr. barnaverndarlaga er gert ráð fyrir að kveðið sé á um í fóstursamningi. Þá er í úrskurðinum ítrekað vísað til þeirra sem fósturforeldra. Hvað sem líður mögulegum réttaráhrifum þess að ekki hafi verið gengið frá undirritun fóstursamnings og álitamálum um hvort slíkur samningur hafi eftir sem áður getað komist á er ljóst að sá lagalegi farvegur sem málið var lagt í af hálfu barnaverndarþjónustunnar var að kveða upp úrskurð um að binda enda á réttarsamband hennar og A og B, og þar með þau réttindi og skyldur sem í því fólst, á grundvelli 3. mgr. 77. gr. barnaverndarlaga. Þar er jafnframt kveðið á um að slíkur úrskurður sé kæranlegur til úrskurðarnefndar velferðarmála. Ekki verður annað séð en að stjórnsýslukæra A og B hafi borist innan kærufrests og uppfyllt þær formkröfur sem til hennar eru gerðar."
      },
      {
        "index": 40,
        "paragraphText": "Ég legg áherslu á að álitaefni um form fóstursamnings og réttaráhrif þess að hann sé ekki í því formi sem áskilið er í lögum lúta að efni málsins og nánara mati á lagagrundvelli þess og málsatvikum. Í stjórnsýslurétti er almennt gengið út frá því að æðra sett stjórnvald, sem úrskurðaraðili á kærustigi, hafi heimild til að taka til endurskoðunar alla þætti kærðrar ákvörðunar. Hvað varðar endurskoðun á lagagrundvelli ákvarðana er því almennt ekki um neinar takmarkanir að ræða á endurskoðunarvaldi æðra settra stjórnvalda, sbr. álit umboðsmanns Alþingis 28. nóvember 2019 í máli nr. 9758/2018."
      },
      {
        "index": 41,
        "paragraphText": "Sé það mat úrskurðarnefndarinnar, að loknu heildarmati á atvikum málsins og þeim lagasjónarmiðum sem búa að baki áskilnaði barnaverndarlaga um skriflega fóstursamninga, að ekki hafi komist á fullgildur fóstursamningur milli aðila verður ekki annað ráðið en að litið sé svo á að úrskurður barnaverndarþjónustunnar hafi verið kveðinn upp á röngum lagagrundvelli. Almennt er það talinn efnislegur annmarki á ákvörðun stjórnvalds sem getur leitt til ógildis eða ógildingar ákvörðunar. Því verður að telja að nefndin hafi, við þær aðstæður sem hér voru uppi, verið bær til þess að taka afstöðu til þess hvort úrskurður barnaverndarþjónustunnar hafi að þessu leyti verið kveðinn upp á réttum lagagrundvelli og þá eftir atvikum ógilda hann og vísa málinu til nýrrar meðferðar. Þar sem það var ekki gert er það niðurstaða mín að frávísun nefndarinnar á kæru A og B hafi ekki verið í samræmi við lög."
      },
      {
        "index": 42,
        "paragraphText": "V Niðurstaða"
      },
      {
        "index": 43,
        "paragraphText": "Það er niðurstaða mín að frávísun úrskurðarnefndar velferðarmála á stjórnsýslukæru A og B hafi ekki verið í samræmi við lög."
      },
      {
        "index": 44,
        "paragraphText": "Ég beini því til úrskurðarnefndarinnar að taka mál þeirra upp að nýju, komi fram ósk um það frá þeim, og leysi þá úr málinu í samræmi við þau sjónarmið sem rakin eru í álitinu. Þá er því jafnframt beint til nefndarinnar að taka framvegis mið af þeim sjónarmiðum sem þar eru rakin við úrlausn sambærilegra mála."
      }
    ]
  },
  {
    "title": "Álit UA 12918/2024",
    "originalUrl": "https://www.umbodsmadur.is/alit-og-bref/mal/nr/11067/skoda/mal/",
    "type": "Álit",
    "abstract": "A kvartaði yfir úrskurði kærunefndar útlendingamála. Með úrskurði nefndarinnar var stjórnsýslukæru A á ákvörðun Útlendingastofnunar, þar sem umsókn A um alþjóðlega vernd og dvalarleyfi var synjað, vísað frá. Sú niðurstaða byggðist á því að kærufrestur hefði verið liðinn þegar A bar fram kæru sína.\n\nFyrir lá að A taldi sig hafa óskað þess að ákvörðun Útlendingastofnunar yrði kærð, í tölvupósti sem talsmaður hennar svaraði ekki. Þrátt fyrir það lagði talsmaður A ekki fram stjórnsýslukæru fyrir hennar hönd. Samkvæmt gögnum málsins varð A þetta ekki ljóst fyrr en skömmu eftir að kærufrestur var liðinn þegar starfsmaður Útlendingastofnunar hafði samband við hana vegna heimfarar. Hún bar sjálf fram kæru daginn eftir að hún fékk þessar upplýsingar.\n\nUmboðsmaður taldi að ályktanir kærunefndarinnar um að A hefði sjálf haft sérstakt tilefni til að hafa samband við Útlendingastofnun með fyrirspurn um mál sitt eftir að henni var tilkynnt um synjun stofnunarinnar væru ekki forsvaranlegar enda hafði henni verið skipaður talsmaður sem hafði það hlutverk að koma fram fyrir hennar hönd gagnvart stjórnvöldum. Þá taldi umboðsmaður að gjalda yrði varhug við því að láta umsækjendur um alþjóðlega vernd bera hallann af mistökum talsmanna með þeim hætti sem nefndin gerði í máli A. Hún lagði því til grundvallar að kærunefnd útlendingamála hefði ekki sýnt fram á að málefnaleg og forsvaranleg sjónarmið hefðu búið því að baki að láta A bera hallann af mistökum talsmanns síns með þeim afleiðingum að síður ætti að taka stjórnsýslukæru A til meðferðar.\n\nMeð hliðsjón af almennum rökum að baki kærufrestum í stjórnsýslumálum taldi umboðsmaður að við mat á því hvort fjalla ætti um kæru sem berst að liðnum kærufresti gæti stjórnvöldum verið rétt að líta meðal annars til þess tíma sem hefði liðið frá því kærufrestur rann út þar til kæra var borin fram. Þá tók umboðsmaður fram að einnig kynni að skipta máli að hvaða marki kærufresturinn sjálfur felur í sér frávik frá almennum þriggja mánaða kærufresti samkvæmt stjórnsýslulögum. Umboðsmaður taldi þessi atriði hafa átt að koma til álita í máli A. Í ljósi þess að kærunefndin hafði ekki lagt mat á þau var það niðurstaða umboðsmanns að mat kærunefndarinnar að þessu leyti hefði ekki verið fullnægjandi.\n\nAð lokum rakti umboðsmaður að lögákveðið hlutverk talsmanna er meðal annars að gæta hagsmuna og tala máli útlendings eða þess sem sækir um alþjóðlega vernd hér á landi. Með hliðsjón af því og atvikum málsins taldi umboðsmaður að kærunefndinni hefði borið að leggja atviksbundið mat á hvort starfshættir skipaðs talsmanns A kynnu að hafa þýðingu við mat á því hvort veigamiklar ástæður mæltu með því að kæra A yrði tekin til meðferðar samkvæmt 2. tölulið 1. mgr. 28. gr. stjórnsýslulaga. Það hafði hins vegar ekki verið gert og var það því niðurstaða umboðsmanns að mati kærunefndarinnar hefði verið áfátt. Auk þess benti umboðsmaður á að ekki yrði séð að kærunefndin hefði við mat sitt litið til þess að A var eini aðili málsins og því enginn sem hafði andstæða hagsmuni af úrlausn þess.\n\nUmboðsmaður beindi þeim tilmælum til kærunefndar útlendingamála að nefndin tæki mál A til nýrrar afgreiðslu kæmi fram beiðni þar um og hagaði þá meðferð málsins í samræmi við þau sjónarmið sem rakin væru í álitinu. Jafnframt var því beint til nefndarinnar að hafa umrædd sjónarmið framvegis í huga í störfum sínum.\n\nUmboðsmaður lauk málinu með áliti 28. nóvember 2025.",
    "content": [
      {
        "index": 0,
        "paragraphText": "I Kvörtun og afmörkun athugunar"
      },
      {
        "index": 1,
        "paragraphText": "Hinn 4. september 2024 leitaði A til umboðsmanns Alþingis með kvörtun yfir úrskurði kærunefndar útlendingamála nr. 804/2024 frá 2. ágúst 2024. Með úrskurðinum var stjórnsýslukæru A vegna ákvörðunar Útlendingastofnunar 26. apríl 2024 vísað frá. Sú niðurstaða byggðist á því að kærufrestur samkvæmt 7. gr. laga nr. 80/2016, um útlendinga, hefði verið liðinn þegar A lagði fram kæruna."
      },
      {
        "index": 2,
        "paragraphText": "Óumdeilt er að kæra A barst utan kærufrests. Með hliðsjón af því hefur athugun mín á málinu lotið að mati kærunefndar útlendingamála á því hvort taka ætti kæru A eftir sem áður til efnislegrar meðferðar, sbr. 1. og 2. tölulið 1. mgr. 28. gr. stjórnsýslulaga nr. 37/1993."
      },
      {
        "index": 3,
        "paragraphText": "II Málavextir"
      },
      {
        "index": 4,
        "paragraphText": "Með umsókn til Útlendingastofnunar 14. mars 2023 sótti A um alþjóðlega vernd hér á landi og dvalarleyfi á grundvelli mannúðarsjónarmiða. Í samræmi við það var henni skipaður talsmaður 27. september 2023. Hún mætti þann dag ásamt fulltrúa talsmannsins til viðtals hjá Útlendingastofnun og að nýju 21. febrúar 2024 ásamt talsmanni sínum. Viðtölin fóru fram á spænsku með aðstoð túlks. Talsmaðurinn lagði fram greinargerð til Útlendingastofnunar vegna umsóknarinnar 7. mars 2024."
      },
      {
        "index": 5,
        "paragraphText": "Með ákvörðun Útlendingastofnunar 26. apríl 2024 var umsókn A synjað. Henni var brottvísað og veittur 15 daga frestur til að yfirgefa landið auk þess sem henni var ákvarðað endurkomubann sem þó skyldi falla niður yfirgæfi hún landið sjálfviljug innan frestsins. Ákvörðunin byggðist í fyrsta lagi á því mati Útlendingastofnunar að hún hefði ekki leitt líkur að því að hún hefði ástæðuríkan ótta við ofsóknir í skilningi 1. mgr. 37. gr. laga nr. 80/2016, um útlendinga. Í öðru lagi taldi stofnunin að hún ætti ekki á hættu að sæta illri meðferð í heimalandi sínu í skilningi 2. mgr. lagagreinarinnar. Hvað snerti dvalarleyfi á grundvelli mannúðarsjónarmiða komst Útlendingastofnun í þriðja lagi að þeirri niðurstöðu, að virtum upplýsingum um heimaríki A og aðstæður hennar þar í landi, að hún hefði ekki sýnt fram á að aðstæður væru með þeim hætti að hún hefði ríka þörf á vernd í skilningi 1. mgr. 74. gr. laga nr. 80/2016."
      },
      {
        "index": 6,
        "paragraphText": "Hinn 26. apríl 2024 upplýsti talsmaður A um ákvörðun Útlendingastofnunar með tölvupósti til hennar. Í tölvupóstinum, sem var á ensku, kom meðal annars fram að talsmaðurinn mælti með að A legði fram stjórnsýslukæru á ákvörðun Útlendingastofnunar og tilgreindi 14 daga frest í því skyni. Talsmaðurinn óskaði jafnframt eftir afstöðu hennar til þess. A svaraði samdægurs með tölvupósti á ensku þar sem sagði:"
      },
      {
        "index": 7,
        "paragraphText": "Good afternoon, if I wish to appeal, if you need anything to add to my case, please let me know. I also wish to know the reason why I was denied refuge in this country."
      },
      {
        "index": 8,
        "paragraphText": "Þessum tölvupósti svaraði talsmaðurinn ekki."
      },
      {
        "index": 9,
        "paragraphText": "Meðal gagna málsins er minnisblað úr málaskrá Útlendingastofnunar frá 23. maí 2024. Það ber með sér að starfsmaður stofnunarinnar hafi þann dag hringt í A og upplýst hana um 15 daga frest til að óska eftir sjálfviljugri heimför í ljósi þess að engin kæra hefði borist kærunefnd útlendingamála vegna ákvörðunar í máli hennar. Samkvæmt minnisblaðinu mun A hafa sagst vera meðvituð um ákvörðunina og hafa beðið talsmann sinn að kæra hana til kærunefndarinnar. Það hafi því komið henni verulega á óvart þegar starfsmaðurinn upplýsti hana að það hefði ekki verið gert."
      },
      {
        "index": 10,
        "paragraphText": "A átti síðar sama dag í tölvupóstsamskiptum við samstarfsmann talsmannsins þar sem hún óskaði upplýsinga um stöðu málsins í ljósi símtalsins frá Útlendingastofnun. Af hálfu samstarfsmannsins kom meðal annars fram að ekki hefði verið litið svo á að A hefði staðfest að hún vildi kæra ákvörðun Útlendingastofnunar. Hefði því ekki mátt ráða að hún hefði „samþykkt“ að kæra yrði lögð fram fyrir hennar hönd en í samræmi við það hefði það ekki verið gert. Þá upplýsti samstarfsmaðurinn að hún hefði fengið endanlega niðurstöðu í máli sínu og að það væri ekki mögulegt að leggja fram stjórnsýslukæru að liðnum kærufresti. Hefði verið lagt mat á málið með tilliti til málshöfðunar fyrir dómstólum og ólíklegt teldist að slíkt myndi bera árangur. Ekki var vakin sérstök athygli á þeim möguleika að hún gæti borið kæruna fram þrátt fyrir að kærufrestur væri liðinn."
      },
      {
        "index": 11,
        "paragraphText": "Hinn 24. maí 2024 ítrekaði A fyrirspurnir sínar og vísaði til þess að með tölvupósti sínum frá 26. apríl 2024 hefði hún lýst yfir vilja til að kæra ákvörðunina. Í svari samstarfsmanns talsmannsins kom meðal annars fram að tölvupóstur A 26. apríl 2024 hefði verið skilinn þannig að hún væri að leggja mat á þann kost að kæra ákvörðunina fremur en að tjá vilja sinn til að leggja fram kæru. Samstarfsmaðurinn tók fram að tölvupóstinum hefði ekki verið svarað, sem væri miður, og baðst afsökunar á því en ítrekaði að af honum hefði ekki verið ráðið að A hefði veitt samþykki sitt fyrir því að ákvörðunin yrði kærð."
      },
      {
        "index": 12,
        "paragraphText": "Síðar sama dag, það er 24. maí 2024, mætti A sjálf á starfsstöð kærunefndar útlendingamála og lagði fram kæru á ákvörðun Útlendingastofnunar. Var henni skipaður nýr talsmaður 27. maí 2024. Í skipunarbréfi hans sagði meðal annars:"
      },
      {
        "index": 13,
        "paragraphText": "Á grundvelli 1. mgr. 30. gr. útlendingalaga var [A] skipaður talsmaður. Með ákvörðun Útlendingastofnunar, dags. 26. apríl sl., var umsókn [hennar] um alþjóðlega vernd og dvalarleyfi á grundvelli mannúðarsjónarmiða synjað. Talsmaður birti [A] ákvörðun stofnunarinnar hinn sama dag en vegna misskilnings var hún ekki kærð til kærunefndar útlendingamála innan þess frests sem tilgreindur er í 7. gr. útlendingalaga þrátt fyrir vilja [hennar] þar um. Að mati Útlendingastofnunar bar fyrrskipaður talsmaður ábyrgð á téðum mistökum. Hefur stofnunin því ákveðið að þú skulir skipaður talsmaður [A] á kærustigi."
      },
      {
        "index": 14,
        "paragraphText": "Nýr talsmaður lagði fram greinargerð til kærunefndar útlendingamála 12. júní 2024. Samkvæmt henni byggði A á því að báðir töluliðir 1. mgr. 28. gr. stjórnsýslulaga nr. 37/1993 ættu við í máli hennar. Þannig byggði hún bæði á því að það væri afsakanlegt að kæran hefði ekki borist fyrr, í skilningi 1. töluliðar, og að veigamiklar ástæður mæltu með því að kæran yrði tekin til meðferðar, sbr. 2. tölulið málsgreinarinnar."
      },
      {
        "index": 15,
        "paragraphText": "Með úrskurði nr. 804/2024 2. ágúst 2024 vísaði kærunefnd útlendingamála kærunni frá. Í úrskurðinum er rakið að kærufrestur vegna ákvörðunar Útlendingastofnunar hafi verið til 11. maí 2024. Kærufresturinn hafi því verið liðinn þegar A kærði ákvörðunina 13 dögum síðar, hinn 24. sama mánaðar. Síðan segir svo:"
      },
      {
        "index": 16,
        "paragraphText": "Ljóst er að talsmaður [A] var meðvitaður um að kærufrestur væri 15 dagar frá birtingu ákvörðunar og af tölvubréfasamskiptum [A] við talsmann er ljóst að [hún] vissi af niðurstöðu Útlendingastofnunar sama dag og hún var birt talsmanni. Samkvæmt framangreindu var [A] kunnugt um það frá 26. apríl 2024 að Útlendingastofnun væri búin að komast að neikvæðri niðurstöðu í máli hennar. Einstaklingar sem hafa fengið ákvarðanir frá Útlendingastofnun hafa ávallt þann kost að hafa sjálfir samband við stofnunina með fyrirspurnir um mál sín þrátt fyrir að hafa skipaðan talsmann sem kemur fram fyrir þeirra hönd og veitir þeim liðsinni. Er það á ábyrgð umsækjenda um alþjóðlega vernd og talsmanna þeirra að fylgja eftir framgangi mála sinna hjá stjórnvöldum, m.a. að kynna sér kærufresti og leita eftir frekari upplýsingum stjórnvalda telji þeir þörf á því."
      },
      {
        "index": 17,
        "paragraphText": "Að mati kærunefndar bera gögn málsins ekki með sér að afsakanlegt hafi verið að kæra hafi borist of seint. Að framangreindu virtu er það niðurstaða kærunefndar að ekki beri að taka kæruna til meðferðar á grundvelli 1. tölul. 1. mgr. 28. gr. stjórnsýslulaga."
      },
      {
        "index": 18,
        "paragraphText": "Kærunefnd hefur farið yfir gögn málsins, þ.m.t. ákvörðun Útlendingastofnunar í máli [A]. Að mati nefndarinnar verður hvorki séð af gögnum málsins að um slíkt fordæmisgefandi mál sé að ræða né að hagsmunir [A] eða almannahagsmunir krefjist þess að málið verði tekið til meðferðar, sbr. 2. tölul. 1. mgr. 28. gr. stjórnsýslulaga, sbr. einnig 42. gr. laga um útlendinga. Kærunefnd hefur í fyrri úrskurðum sínum lagt til grundvallar að aðstæður í heimaríki [A] hafi farið batnandi að undanförnu og talið endursendingu þangað tæka í tilvikum líkt og í máli [hennar]. Þá verður ekki séð að ágallar hafi verið á vinnslu málsins hjá Útlendingastofnun."
      },
      {
        "index": 19,
        "paragraphText": "Að öllu framangreindu virtu er það mat kærunefndar að vísa beri kæru þessari frá nefndinni."
      },
      {
        "index": 20,
        "paragraphText": "III Samskipti umboðsmanns og kærunefndar útlendingamála"
      },
      {
        "index": 21,
        "paragraphText": "Í tilefni af kvörtun A var kærunefnd útlendingamála ritað bréf 24. september 2024 og þess óskað að nefndin afhenti umboðsmanni afrit af öllum gögnum málsins. Þau bárust sama dag. Kærunefndinni var að nýju ritað bréf 13. desember 2024 þar sem þess var óskað að hún skýrði nánar en gert var í úrskurðinum hvort og þá hvaða mat var lagt á þá málsástæðu A að kæra hennar hefði ekki borist nefndinni fyrr vegna misskilnings milli hennar og skipaðs talsmanns hennar. Hún kvæðist hafa staðið í þeirri trú að talsmaður hennar myndi leggja fram kæru fyrir hennar hönd í samræmi við óskir hennar í tölvupósti 26. apríl 2024. Því hefði hún ekki talið sérstakt tilefni til að fylgja kærunni sjálf eftir hjá kærunefndinni. Væri þá haft í huga að talsmönnum umsækjenda um alþjóðlega vernd væri fengið það sérstaka hlutverk að koma fram fyrir hönd umsækjenda og veita þeim liðsinni, samkvæmt 30. gr. laga nr. 80/2016, um útlendinga, og 2. mgr. 42. gr. reglugerðar nr. 540/2017, um útlendinga, með síðari breytingum."
      },
      {
        "index": 22,
        "paragraphText": "Svar kærunefndarinnar barst 3. janúar 2024. Um mat nefndarinnar á skýringum A segir svo:"
      },
      {
        "index": 23,
        "paragraphText": "Við mat sitt leit kærunefnd til þess að skipaðir talsmenn umsækjenda um alþjóðlega vernd hafa það hlutverk að koma fram fyrir hönd umbjóðenda sinna hjá Útlendingastofnun og kærunefnd útlendingamála, m.a. að koma á framfæri kæru fyrir þeirra hönd. Talsmaður aðila hafi ekki lagt inn kæru og voru að mati nefndarinnar ekki afsakanlegar ástæður þar að baki en nefndin hefur ekki lagt til grundvallar að mistök talsmanna við að skila inn kærum innan kærufresta leiði til þess að kæra sé tekin til meðferðar. Það er á ábyrgð bæði kærenda og talsmanna þeirra að fylgja málum eftir hjá stjórnvöldum og er ljóst að [A] var kunnugt um niðurstöðu Útlendingastofnunar og talsmanni hennar einnig áður en kærufrestur var liðinn. Verður [A] því að bera hallann af því að misskilningur hennar og skipaðs talsmanns hennar um vilja hennar til að kæra ákvörðun Útlendingastofnunar hafi valdið því að kæra barst ekki innan lögmælts kærufrests."
      },
      {
        "index": 24,
        "paragraphText": "Þá hefur kærunefnd litið til þess í málum þar sem kæra berst utan kærufrests að þó ákvarðanir er lúta að umsókn um alþjóðlega vernd séu veigamiklar og hagsmunir aðila slíkra mála miklir þá er í 7. gr. laga um útlendinga mælt fyrir um kærufrest til kærunefndar vegna slíkra ákvarðana og verður ekki vikið frá honum nema veigamikil rök mæli með því. Að öðrum kosti væri kærufresturinn til lítils í ljósi eðlis málaflokksins. Var það mat kærunefndar í máli [A] að atvik í því og aðstæður [hennar] í heimaríki væru ekki slíkar að hagsmunir hennar eða almannahagsmunir krefðust þess að mál hennar yrði tekið til meðferðar, sbr. 2. tölul. 1. mgr. 28. gr. stjórnsýslulaga."
      },
      {
        "index": 25,
        "paragraphText": "Athugasemdir A við svar kærunefndarinnar bárust umboðsmanni 17. janúar 2025."
      },
      {
        "index": 26,
        "paragraphText": "IV Athugun umboðsmanns"
      },
      {
        "index": 27,
        "paragraphText": "1 Um stjórnsýslukæru sem berst að liðnum kærufresti"
      },
      {
        "index": 28,
        "paragraphText": "Almenn ákvæði um stjórnsýslukæru eru í VII. kafla stjórnsýslulaga nr. 37/1993. Í athugasemdum við kaflann í frumvarpi því er varð að stjórnsýslulögum segir meðal annars að oft sé reynt að haga uppbyggingu stjórnkerfisins með þeim hætti að hægt sé að fá stjórnvaldsákvarðanir endurskoðaðar til þess að stuðla að því að ákvarðanir stjórnvalda séu réttar. Stjórnsýslukæra hafi að sumu leyti kosti umfram þá leið að bera mál undir dómstóla og sé ódýr, skilvirk og fremur einföld leið til að fá ákvörðun endurskoðaða. Þar sem stjórnsýslukæra geti verið mjög áhrifaríkt úrræði til þess að auka réttaröryggi í stjórnsýslunni sé lagt til að lögfesta nokkrar meginreglur um meðferð kærumála til að koma kærumeðferð í fastari skorður og gera úrræðið virkara en það hafi verið til þessa (Alþt. 1992-1993, A-deild, bls. 3306)."
      },
      {
        "index": 29,
        "paragraphText": "Í 1. mgr. 26. gr. laganna er að finna almenna kæruheimild þar sem segir að aðila máls sé heimilt að kæra stjórnvaldsákvörðun til æðra stjórnvalds til þess að fá hana fellda úr gildi eða henni breytt nema annað leiði af lögum eða venju. Með gildistöku stjórnsýslulaga var jafnframt lögfestur almennur þriggja mánaða kærufrestur í stjórnsýslumálum, sbr. 1. mgr. 27. gr. þeirra. Í athugasemdum frumvarps þess er varð að stjórnsýslulögum segir meðal annars um 27. gr. að lagt sé til að tekinn verði í lög almennur kærufrestur til þess að skapa festu í stjórnsýsluframkvæmd og koma í veg fyrir að verið sé að kæra gömul mál sem erfitt geti verið að upplýsa. Markmiðið með kærufrestinum sé að stuðla að því að stjórnsýslumál séu til lykta leidd svo fljótt sem unnt er. Samkvæmt niðurlagi 1. mgr. 27. gr. ganga sérákvæði í lögum um kærufresti framar ákvæðinu. Í framangreindum athugasemdum kemur þó fram um þetta að „æskilegt [verði] þó að telja að ekki séu settir styttri kærufrestir í lög nema brýn þörf verði talin á“ (Alþt. 1992-1993, A-deild, bls. 3307)."
      },
      {
        "index": 30,
        "paragraphText": "Berist kæra að liðnum kærufresti skal vísa henni frá nema afsakanlegt verði talið að kæran hafi ekki borist fyrr eða veigamiklar ástæður mæli með því að kæran verði tekin til meðferðar, sbr. 1. mgr. 28. gr. stjórnsýslulaga. Í frumvarpi því er varð að stjórnsýslulögum segir um ákvæðið að æðra stjórnvaldi beri, að eigin frumkvæði, að kanna hvort kæra hafi borist innan kærufrests. Réttaráhrif þess að kæra berist að liðnum kærufresti séu þau að henni skuli vísað frá. Við mat á því hvort skilyrði 1. og 2. töluliðar málsgreinarinnar séu fyrir hendi þurfi að líta til þess hvort aðilar að málinu séu fleiri en einn og með andstæða hagsmuni. Sé svo væri rétt að taka mál einungis til kærumeðferðar í algjörum undantekningartilvikum. Ef aðili er aðeins einn yrði mál frekar tekið til meðferðar (Alþt. 1992-1993, A-deild, bls. 3308)."
      },
      {
        "index": 31,
        "paragraphText": "Að öðru leyti er ekki að finna í 28. gr. stjórnsýslulaga eða lögskýringargögnum tilgreiningu á þeim atriðum sem hafa þýðingu við mat stjórnvalds á kærustigi á 1. og 2. tölulið 1. mgr. greinarinnar. Stjórnvaldi ber þó skylda til að leggja fullnægjandi mat á hvort atvik séu með þeim hætti að taka eigi kæruna til efnislegrar meðferðar. Í því felst meðal annars að greina þau málefnalegu sjónarmið sem koma til álita við matið og ljá þeim vægi í samræmi við mikilvægi þeirra."
      },
      {
        "index": 32,
        "paragraphText": "Við mat æðra stjórnvalds á því hvort „veigamiklar ástæður“ í skilningi 2. töluliðar 1. mgr. 28. gr. mæli með því að kæra verði tekin til meðferðar þrátt fyrir að hún berist að liðnum kærufresti hefur verið lagt til grundvallar að í samræmi við orðalag ákvæðisins verði að líta til þess hversu veigamiklir hagsmunir kæranda af úrlausn málsins eru. Einnig kemur fram í áður tilvitnuðum athugasemdum við 28. gr. frumvarps er varð að stjórnsýslulögum, að líta þurfi til þess hvort aðilar að máli séu fleiri en einn og með andstæða hagsmuni. Auk þessa hefur verið lagt til grundvallar að heimilt sé að líta til þess hvort verulegir form- eða efnisannmarkar séu á málsmeðferð hins lægra setta stjórnvalds, sbr. álit umboðsmanns 5. júní 2009 í máli nr. 5471/2008."
      },
      {
        "index": 33,
        "paragraphText": "Það sem rakið er hér að ofan er ekki tæmandi talning á því sem líta ber til við ofangreint mat. Fullnægjandi mat getur þurft að byggjast á sértækari atriðum en þeim sem lýst er hér að ofan. Það ræðst af atvikum máls og lagagrundvelli þess hverju sinni."
      },
      {
        "index": 34,
        "paragraphText": "2 Mat kærunefndarinnar á máli A"
      },
      {
        "index": 35,
        "paragraphText": "Eins og áður segir hvíldi sú skylda á kærunefnd útlendingamála að leggja fullnægjandi mat á hvort atvik væru með þeim hætti að taka ætti stjórnsýslukæru A til efnislegrar meðferðar þrátt fyrir að hún hefði komið henni á framfæri við nefndina að liðnum kærufresti, sbr. 1. mgr. 28. gr. stjórnsýslulaga."
      },
      {
        "index": 36,
        "paragraphText": "Af úrskurði nefndarinnar og skýringum hennar til mín verður ráðið að nefndin hafi við mat sitt á skilyrðum 1. mgr. 28. gr. stjórnsýslulaga meðal annars litið til vitneskju A og talsmanns hennar um kærufrestinn í málinu og þá niðurstöðu sem Útlendingastofnun komst að í máli hennar. Nánar tiltekið segir svo í úrskurðinum:"
      },
      {
        "index": 37,
        "paragraphText": "Ljóst er að talsmaður [A] var meðvitaður um að kærufrestur væri 15 dagar frá birtingu ákvörðunar og af tölvubréfasamskiptum [A] við talsmann er ljóst að [A] vissi af niðurstöðu Útlendingastofnunar sama dag og hún var birt talsmanni. Samkvæmt framangreindu var [A] kunnugt um það frá 26. apríl 2024 að Útlendingastofnun væri búin að komast að neikvæðri niðurstöðu í máli hennar."
      },
      {
        "index": 38,
        "paragraphText": "Af úrskurði kærunefndarinnar fæ ég helst ráðið að framanrakin sjónarmið um vitneskju A og talsmanns hennar séu sett fram í ákveðnu samhengi við neðangreindar staðhæfingar nefndarinnar um að aðilum máls sé almennt frjálst að hafa samband við Útlendingastofnun og beri, ásamt talsmönnum sínum, ábyrgð á að fylgja málum sínum eftir hjá stjórnvöldum:"
      },
      {
        "index": 39,
        "paragraphText": "Einstaklingar sem hafa fengið ákvarðanir frá Útlendingastofnun hafa ávallt þann kost að hafa sjálfir samband við stofnunina með fyrirspurnir um mál sín þrátt fyrir að hafa skipaðan talsmann sem kemur fram fyrir þeirra hönd og veitir þeim liðsinni. Er það á ábyrgð umsækjenda um alþjóðlega vernd og talsmanna þeirra að fylgja eftir framgangi mála sinna hjá stjórnvöldum, m.a. að kynna sér kærufresti og leita eftir frekari upplýsingum stjórnvalda telji þeir þörf á því."
      },
      {
        "index": 40,
        "paragraphText": "Í þessu sambandi tek ég fram að hafi kærunefndin byggt mat sitt á því að A hafi sjálf haft sérstakt tilefni til að hafa samband við Útlendingastofnun með fyrirspurn um mál sitt, svo sem helst má ráða af framangreindu, verður ekki séð að ályktun þess efnis megi með forsvaranlegum hætti draga af gögnum málsins. Þvert á móti tel ég að gögn málsins bendi til þess að ekki hafi verið sérstakt tilefni fyrir A til að hafa samband við Útlendingastofnun, enda hafði henni verið skipaður talsmaður sem hafði það lögákveðna hlutverk að koma fram gagnvart Útlendingastofnun fyrir hennar hönd og hafði gert það á fyrri stigum málsins. Enn fremur tel ég óljóst hvaða upplýsinga kærunefndin telur A hafa haft tilefni til að sækjast eftir með slíkri fyrirspurn. Gögn málsins bera enda ekki annað með sér en að A hafi staðið í þeirri trú að talsmaður hennar hafi lagt fram kæru á ákvörðun Útlendingastofnunar í málinu."
      },
      {
        "index": 41,
        "paragraphText": "Svo sem nánar er rakið í kafla III segir meðal annars svo í skýringum kærunefndarinnar:"
      },
      {
        "index": 42,
        "paragraphText": "Við mat sitt leit kærunefnd til þess að skipaðir talsmenn umsækjenda um alþjóðlega vernd hafa það hlutverk að koma fram fyrir hönd umbjóðenda sinna [...]. Talsmaður [A] hafi ekki lagt inn kæru og voru að mati nefndarinnar ekki afsakanlegar ástæður þar að baki en nefndin hefur ekki lagt til grundvallar að mistök talsmanna við að skila inn kærum innan kærufresta leiði til þess að kæra sé tekin til meðferðar. [...] Verður [A] því að bera hallann af því að misskilningur hennar og skipaðs talsmanns hennar um vilja hennar til að kæra ákvörðun Útlendingastofnunar hafi valdið því að kæra barst kærunefnd ekki innan lögmælts kærufrests."
      },
      {
        "index": 43,
        "paragraphText": "Þegar litið er til framangreindra skýringa fæ ég ráðið að nefndin hafi talið að líta bæri svo á að rétt væri að A bæri hallann af því að misskilningur milli hennar og talsmanns hennar hefði valdið því að kæra á ákvörðun Útlendingastofnunar í máli hennar barst ekki innan kærufrests. Ég legg þann skilning í skýringar kærunefndarinnar að átt sé við að misskilningur hafi orðið á milli þeirra sem hafi orsakað tafirnar. Atvik málsins séu af þeim sökum ekki með þeim hætti sem um ræðir í 1. tölulið 1. mgr. 28. gr. stjórnsýslulaga. Ég legg enn fremur þann skilning í skýringarnar að kærunefndin líti svo á að talsmaður A hafi að þessu leyti gert mistök en nefndin hafi í fyrri úrskurðum byggt á því að mistök talsmanna komi ekki til álita við mat á skilyrðum 1. mgr. 28. gr. stjórnsýslulaga. Það sama eigi við í máli þessu."
      },
      {
        "index": 44,
        "paragraphText": "Gögn málsins bera ekki annað með sér en að A hafi talið sig hafa komið á framfæri við talsmann sinn staðfestingu á að hún vildi leggja fram kæru á ákvörðun Útlendingastofnunar með tölvupósti 26. apríl 2024, sem talsmaðurinn svaraði ekki. Ég bendi hér á að samkvæmt gögnum málsins talar A litla sem enga ensku. Þá lagði A sjálf fram kæru á starfsstöð kærunefndar útlendingamála 24. maí 2024, daginn eftir að starfsmaður Útlendingastofnunar hafði samband við hana símleiðis og upplýsti hana um að ákvörðunin hefði ekki verið kærð. Hér tel ég einnig rétt að minna á þær reglur sem gilda um talsmenn og hlutverk þeirra samkvæmt lögum nr. 80/2016 sem nánar verður vikið að hér á eftir. Þegar sú staða er uppi að löggjafinn hefur ákveðið að umsækjendum um alþjóðlega vernd skuli tryggð sérstök aðstoð löglærðra talsmanna í því skyni að tryggja réttaröryggi þeirra tel ég að ekki sé hægt að ganga út frá því að umsækjendur beri í öllum tilvikum ábyrgð á mistökum slíkra talsmanna enda er grundvöllurinn að réttarsambandi þeirra annar en til að mynda það samningssamband sem er milli lögmanna og skjólstæðinga þeirra. Ég tel þess vegna að gjalda verði varhug við því að láta þá bera hallann af mistökum talsmanna með þeim hætti sem kærunefnd útlendingamála gerði í þessu máli. Þar að auki tel ég ekki ljóst hvort og þá hvaða ætlaða þátt A átti í þeim misskilningi sem kærunefndin leggur til grundvallar að hafi átt sér stað."
      },
      {
        "index": 45,
        "paragraphText": "Með hliðsjón af framangreindu og eins og atvikum þessa máls er háttað tel ég að það hafi skort á að málefnaleg og forsvaranleg sjónarmið hafi búið að baki því að láta A bera hallann af mistökum talsmanns síns með þeim afleiðingum að síður ætti að taka stjórnsýslukæru hennar til meðferðar á grundvelli 1. mgr. 28. gr. stjórnsýslulaga. Eftir stendur þá að fjalla um hvort það mat sem kærunefndin lagði á málið hafi verið heildstætt og fullnægjandi."
      },
      {
        "index": 46,
        "paragraphText": "3 Um heildstætt og fullnægjandi mat kærunefndar"
      },
      {
        "index": 47,
        "paragraphText": "Heimilt er að kæra ákvarðanir Útlendingastofnunar og lögreglunnar samkvæmt lögum nr. 80/2016 til kærunefndar útlendingamála og er kærufrestur 15 dagar frá því að útlendingi var tilkynnt um ákvörðunina, sbr. 7. gr. laganna. Í lagagreininni felst samkvæmt þessu frávik frá hinum almenna þriggja mánaða kærufresti samkvæmt 1. mgr. 27. gr. stjórnsýslulaga."
      },
      {
        "index": 48,
        "paragraphText": "Í athugasemdum með frumvarpi því er varð að lögum nr. 80/2016 er ekki fjallað sérstaklega um þau rök sem búa að baki því að kærufresturinn sé umtalsvert styttri en hinn almenni kærufrestur samkvæmt stjórnsýslulögum. Til þess er þó að líta að fresturinn er óbreyttur frá 30. gr. eldri laga nr. 96/2002, um útlendinga. Í athugasemdum frumvarps þess sem varð að þeim lögum segir meðal annars um það ákvæði að lagt sé til að kærufrestur verði óbreyttur frá því sem ákveðið var með lögum nr. 133/1993, eða 15 dagar. Almennur kærufrestur samkvæmt 27. gr. stjórnsýslulaga, þrír mánuðir, þyki of langur í þessum málum (Alþt. 2001-2002, A-deild, bls. 3184). Með 16. gr. laga nr. 133/1993, um breytingu á ýmsum lögum sem varða réttarfar, atvinnuréttindi o.fl. var lögfest kæruheimild til dómsmálaráðuneytisins vegna tiltekinna ákvarðana útlendingaeftirlitsins og var kærufrestur 15 dagar. Ekki verður sérstaklega ráðið af lögskýringargögnum á hvaða rökum það byggðist. Þó er ljóst að í þessum málaflokki hefur lengi verið lögð áhersla á það að reyna að ná fram skilvirkni og styttri málsmeðferðartíma, sbr. til dæmis þær breytingar sem gerðar voru á lögum nr. 80/2016 með lögum nr. 14/2023 að því er varðar umsóknir um alþjóðlega vernd. Þar sem almennar reglur stjórnsýslulaga eru fyrst og fremst réttaröryggisreglur sem er ætlað að veita borgurunum tiltekna réttarvernd í samskiptum við hið opinbera og þar sem þau lög gilda um meðferð mála samkvæmt lögum nr. 80/2016 nema lög mæli á annan veg verður vart komist fram hjá því að skoða kærufrestinn í því ljósi, sem og þau rök sem búa honum að baki. Í þessu sambandi vísa ég til almennra athugasemda í frumvarpi því er varð að stjórnsýslulögum þar sem kemur fram að stefnt hafi verið að því að þau hefðu að geyma lágmarkskröfur til stjórnsýslunnar, meðal annars í því skyni að tryggja réttaröryggi aðila máls (Alþt. 1992-1993, A-deild, bls. 3277). Ein af meginröksemdunum fyrir hinum almenna þriggja mánaða kærufresti í stjórnsýslumálum er að „koma í veg fyrir að verið sé að kæra gömul mál, sem erfitt getur verið að upplýsa“ (Alþt. 1992-1993, A-deild, bls. 3307). Ég tel því ekki loku fyrir það skotið að við mat á skilyrðum 1. mgr. 28. gr. stjórnsýslulaga sé stjórnvöldum á kærustigi í vissum tilvikum rétt að líta til þess tíma, sem hefur liðið frá því að kærufrestur rennur út þar til kæra er borin fram, að virtum öðrum atvikum máls hverju sinni. Þar að auki kann að skipta máli að hvaða marki kærufresturinn sjálfur felur í sér frávik frá hinum almenna kærufresti samkvæmt 1. mgr. 27. gr. stjórnsýslulaga."
      },
      {
        "index": 49,
        "paragraphText": "Samkvæmt gögnum málsins varð A þess vör að talsmaður hennar hafði ekki lagt fram kæru til kærunefndar útlendingamála hinn 23. maí 2024. Henni var aftur á móti ekki fært að mæta á starfsstöð nefndarinnar sama dag og leggja fram kæru vegna opnunartíma skrifstofunnar. Hún lagði hins vegar fram kæru næsta dag. Þá voru liðnir 13 dagar frá því að 15 daga kærufresti lauk. Með vísan til framangreinds tel ég að þessi atvik séu fallin til þess að koma til álita við mat á því hvort nefndin hefði átt að taka kæru A til efnislegrar meðferðar. Hef ég þá í huga að sá kærufrestur sem átti við í málinu felur í sér umtalsvert frávik frá meginreglu 1. mgr. 27. gr. stjórnsýslulaga. Ég fæ hins vegar hvorki ráðið af úrskurði kærunefndarinnar né skýringum hennar til mín að lagt hafi verið mat á þetta atriði í málinu að neinu marki. Að þessu leyti tel ég að mat kærunefndarinnar hafi ekki verið fullnægjandi. Eftir stendur þá að fjalla um hvort mat kærunefndarinnar á aðkomu talsmanns A að málinu hafi verið fullnægjandi að virtum gögnum málsins."
      },
      {
        "index": 50,
        "paragraphText": "Sá sem talar máli útlendings eða þess sem sækir um alþjóðlega vernd hér á landi og gætir hagsmuna hans við meðferð máls gagnvart íslenskum stjórnvöldum á meðan mál hans er til meðferðar kallast talsmaður, sbr. 25. tölulið 3. gr. laga nr. 80/2016. Talsmenn sinna réttaraðstoð eftir því sem nánar er mælt fyrir um í 13. og 30. gr. laganna. Í síðarnefnda ákvæðinu er fjallað um þá réttaraðstoð sem umsækjendur um alþjóðlega vernd eiga kost á umfram aðra umsækjendur. Umsækjandi um alþjóðlega vernd á þannig rétt á að Útlendingastofnun skipi honum talsmann við meðferð málsins hjá stjórnvöldum, sbr. 1. mgr. greinarinnar. Sá réttur helst við mögulega kærumeðferð. Talsmaðurinn skal vera lögfræðingur með þekkingu á málum er lúta að alþjóðlegri vernd og flóttafólki. Tilgangur ákvæðisins er að tryggja rétt umsækjanda og að sjónarmið hans komist á framfæri á öllum stigum máls en einnig að málsmeðferð sé skilvirk (sjá þskj. 1180 á 145. löggjafarþingi 2015-2016, bls. 108). Ráðherra er heimilt að setja í reglugerð nánari ákvæði um framkvæmd lagagreinarinnar, þar á meðal um talsmenn og þjónustu túlka og þær kröfur sem gera skuli til þeirra sem og þóknun vegna hennar, sbr. 6. mgr. 30. gr. laga nr. 80/2016. Fjallað er nánar um réttaraðstoð, þar á meðal í málum vegna umsókna um alþjóðlega vernd, í 42. gr. reglugerðar nr. 540/2017, um útlendinga. Þar kemur fram að hlutverk talsmanns sé að koma fram fyrir hönd umsækjanda og veita honum liðsinni, sbr. 2. málslið 2. mgr. greinarinnar, en ekki er fjallað nánar um hlutverk hans eða stöðu eða kröfur sem gerðar eru til þjónustu hans."
      },
      {
        "index": 51,
        "paragraphText": "Þrátt fyrir að A tali litla sem enga ensku ákvað talsmaður hennar að upplýsa hana um ákvörðun Útlendingastofnunar með tölvupósti á því tungumáli. Samkvæmt gögnum málsins hafði talsmaðurinn aðgang að allt að 90 mínútna túlkaþjónustu fyrir tilstuðlan Útlendingastofnunar. Þá svaraði talsmaðurinn ekki tölvupósti hennar 26. apríl 2024. Eins og komið hefur fram ætlaði A með þeim tölvupósti að staðfesta að hún vildi kæra ákvörðun Útlendingastofnunar sem var henni að öllu leyti í óhag. Af úrskurði nefndarinnar og skýringum hennar til mín verður ekki ráðið að kærunefndin hafi lagt atviksbundið mat á hvort þessir starfshættir skipaðs talsmanns A, sem hafði það hlutverk að gæta réttaröryggis hennar gagnvart stjórnvöldum við meðferð umsóknar hennar, kynnu að hafa þýðingu við mat á atvikum málsins með tilliti til þess hvort „veigamiklar ástæður“ í skilningi 2. töluliðar 1. mgr. 28. gr. stjórnsýslulaga væru fyrir hendi. Við þær aðstæður sem voru uppi í málinu og með hliðsjón af framangreindu tel ég rétt að leggja til grundvallar að kærunefndinni hafi borið að taka mið af þessu við heildarmat sitt. Því verður að leggja til grundvallar að mati kærunefndarinnar á 2. tölulið 1. mgr. 28. gr. stjórnsýslulaga hafi verið áfátt að þessu leyti. Enn fremur verður ekki séð að kærunefndin hafi litið til þess að A var eini aðili málsins og því enginn sem hafði andstæða hagsmuni af úrlausn þess, sbr. fyrrnefnt álit umboðsmanns Alþingis frá 5. júní 2009 í máli nr. 5471/2008."
      },
      {
        "index": 52,
        "paragraphText": "Með vísan til framangreinds tel ég að úrskurður kærunefndarinnar beri ekki með sér að fullnægjandi heildstætt mat hafi farið fram á þeim atvikum og sjónarmiðum sem nefndinni var rétt að taka mið af við mat sitt á því hvort skilyrðum 1. mgr. 28. gr. stjórnsýslulaga væri fullnægt til að taka kæru A til meðferðar þótt kærufrestur væri liðinn. Ég minni á að eins og ráðið verður af lögskýringargögnum að baki ákvæðum stjórnsýslulaga um stjórnsýslukæru voru þau ákvæði sett til að tryggja aðilum máls það úrræði í þágu réttaröryggis að leita raunhæfrar og virkrar endurskoðunar á ákvörðun lægra stjórnvalds."
      },
      {
        "index": 53,
        "paragraphText": "V Niðurstaða"
      },
      {
        "index": 54,
        "paragraphText": "Það er niðurstaða mín að úrskurður kærunefndar útlendingamála hafi ekki verið í samræmi við lög. Sú niðurstaða er byggð á því að mat kærunefndarinnar á því hvort taka ætti stjórnsýslukæru A til efnislegrar meðferðar þrátt fyrir að hún hafi borist að liðnum kærufresti, sbr. 1. mgr. 28. gr. stjórnsýslulaga, hafi ekki verið í samræmi við lög."
      },
      {
        "index": 55,
        "paragraphText": "Nánar tiltekið tel ég í fyrsta lagi að mat kærunefndarinnar hafi ekki byggst á forsvaranlegum sjónarmiðum hvað snertir aðkomu talsmanns A. Í öðru lagi tel ég að mat kærunefndarinnar hafi ekki verið heildstætt og fullnægjandi þar sem kærunefndin tók ekki mið af sjónarmiðum sem áttu við í málinu."
      },
      {
        "index": 56,
        "paragraphText": "Það eru því tilmæli mín til kærunefndar útlendingamála að nefndin taki mál A til nýrrar afgreiðslu komi fram beiðni þar um frá henni og hagi þá meðferð málsins í samræmi við þau sjónarmið sem rakin eru í álitinu. Jafnframt beini ég þeim tilmælum til nefndarinnar að hafa umrædd sjónarmið framvegis í huga í störfum sínum."
      }
    ]
  },
  {
    "title": "Bréf UA 490/2025",
    "originalUrl": "https://www.umbodsmadur.is/alit-og-bref/mal/nr/11066/skoda/mal/",
    "type": "Bréf",
    "abstract": "A kvartaði yfir synjun Endurmenntunar Háskóla Íslands á beiðni hans um námsmat vegna fyrri lögfræðimenntunar í tengslum við umsókn um nám til löggildingar fasteigna- og skipasala.\n\nÞar sem ráða mátti að málið væri til meðferðar hjá háskólaráði Háskóla Íslands taldi umboðsmaður að skilyrði stæðu ekki til frekari umfjöllunar um kvörtunina að svo stöddu.\n\nUmboðsmaður lauk málinu með bréfi 11. desember 2025.",
    "content": [
      {
        "index": 0,
        "paragraphText": "Vísað er til kvörtunar þinnar 3. nóvember sl. sem beinist einkum að Endurmenntun Háskóla Íslands og lýtur að ákvörðun hennar 18. júní sl. um að synja beiðni þinni um námsmat vegna fyrri lögfræðimenntunar þinnar í tengslum við umsókn um nám til löggildingar fasteigna- og skipasala. Var beiðninni synjað með vísan til þess að umrætt nám væri meira en tíu ára gamalt. Kvörtuninni fylgdi afrit af úrskurði atvinnuvegaráðuneytisins 16. október sl. en með honum var stjórnsýslukæru þinni til ráðuneytisins, vegna sama máls, vísað frá með vísan til þess að ekki væri um að ræða ákvörðun sem sætti kæru til ráðuneytisins. Þá kom kom fram að þú hefðir borið sömu kæru undir háskólaráð og áfrýjunarnefnd í kærumálum háskólanema en að engin viðbrögð hefðu orðið vegna hennar."
      },
      {
        "index": 1,
        "paragraphText": "Með tölvupósti 27. nóvember sl. upplýstir þú um að kærunefndin hefði, með úrskurði í máli nr. [...], vísað kæru þinni frá á þeim grundvelli að háskólaráð Háskóla Íslands hefði ekki tekið endanlega ákvörðun í málinu. Í niðurlagi úrskurðarins kemur fram að þegar niðurstaða háskólaráðs liggi fyrir sé þér heimilt að kæra þá ákvörðun til áfrýjunarnefndarinnar að öðrum formskilyrðum uppfylltum. Þá liggja fyrir í málinu tölvupóstsamskipti þín við ritara háskólaráðs 19. nóvember sl. þar sem fram kemur að háskólinn líti svo á að þú eigir rétt á að bera mál þitt undir ráðið til úrskurðar, sem þú virðist og hafa gert 21. nóvember sl."
      },
      {
        "index": 2,
        "paragraphText": "Ástæða þess að þetta er rakið er sú að í 3. mgr. 6. gr. laga nr. 85/1997, um umboðsmann Alþingis, er mælt fyrir um að ef skjóta megi máli til æðra stjórnvalds er ekki unnt að kvarta til umboðsmanns fyrr en æðra stjórnvaldið hefur fellt úrskurð sinn í málinu. Ákvæðið byggist á því sjónarmiði að stjórnvöld skuli fyrst fá tækifæri til að leiðrétta ákvarðanir, sem hugsanlega eru rangar, áður en leitað er til aðila utan stjórnkerfis þeirra, á borð við umboðsmanns Alþingis, með kvartanir."
      },
      {
        "index": 3,
        "paragraphText": "Þar sem ekki verður betur séð en að mál þitt sé nú til meðferðar hjá háskólaráði tel ég, með hliðsjón af framangreindri umfjöllun, að skilyrði séu ekki til þess að ég fjalli nánar um kvörtunina að svo stöddu. Sértu ósáttur að fenginni niðurstöðu háskólaráðs, og að því gefnu að aðrar kæruleiðir hafi verið fullnýttar, getur þú leitað til mín að nýju með kvörtun."
      },
      {
        "index": 4,
        "paragraphText": "Í samtali þínu við starfsmann minn hefur komið fram að auk þess sem greinir í kvörtuninni stendur vilji þinn til þess að koma á framfæri almennri ábendingu um tilhögun mats Endurmenntunar á fyrri lögfræðimenntun nemenda sem hyggja á nám til löggildingar fasteigna- og skipasala. Í því sambandi er vakin athygli á ábendingu stjórnar Lögfræðingafélags Íslands um sambærilegt efni, sem umboðsmanni barst með tölvupósti 31. október sl. Í viðhengi með þeim tölvupósti fylgdi ályktun stjórnar félagsins frá 27. ágúst sl., sem er einnig meðal fylgigagna með kvörtun þinni, en þar er því meðal annars haldið fram að reglur Endurmenntunar um fyrningu laganáms eigi sér ekki lagastoð."
      },
      {
        "index": 5,
        "paragraphText": "Af þessu tilefni er rétt að nefna að allar almennar ábendingar sem berast umboðsmanni eru skráðar í samræmi við verklagsreglur embættisins. Ábendingarnar kunna síðan að verða umboðsmanni tilefni til að hefja frumkvæðisathugun á grundvelli heimildar 5. gr. laga nr. 85/1997. Við mat þar að lútandi er meðal annars litið til starfssviðs og áherslna umboðsmanns, hagsmuna sem tengjast umræddu málefni og málastöðu og nýtingar mannafla hjá embættinu. Ef málefni er tekið til nánari athugunar á grundvelli ábendingar er viðkomandi ekki upplýstur um það sérstaklega heldur er tilkynnt um athugunina á heimasíðu embættisins, www.umbodsmadur.is. Í samræmi við framangreint hafa ábendingar þínar og Lögfræðingafélags Íslands verið skráðar og verður þeim haldið til haga."
      },
      {
        "index": 6,
        "paragraphText": "Að framangreindu virtu læt ég umfjöllun minni um kvörtunina lokið, sbr. 1. mgr. 10. gr. laga nr. 85/1997."
      }
    ]
  }
]